in dominica prima mensis augusti ponimus salomonem usque in kalendas septembris et canimus in principio in kalendis septembris legimus iob duobus ebdomadibus et canimus si bona in tertia septimana eiusdem mensis legimus tobiam et canimus peto domine in quarta septimana ponimus iudith hester et ezdra et canimus tribulationes et cetera
quid referam iudith generosa stirpe creatam
prostibulum regis temnentem corpore puro
et stuprum sceleris calcantem corde profanum
ciuibus idcirco mortis discrimina passis
casta cruentatum gestauit bulga tropeum
seruans integrum deuota mente pudorem
sic uitium carnis polluta sorde nocentis
integritas almo contemnit casta triumpho
aemula uirgineis proturbans bella sabittis
lurida prostibuli ne possit serpere uirus
in fibras fragiles succensis torre medullis
iudith filia merari post obitum manasse sumpto uiduitatis theristro et spreto sponsali peplo blanda procorum lenocinia contempnens nondum resultantibus apostolicae salpicis clangoribus dico innuptis et uiduis bonum est illis si sic permanserint quasi candens lilium pia castitate florescens atque a publicis conspectibus delitescens in cenaculi solario pudica conuersabatur cum horrendum assyriorum principem qui innumeris manipulorum milibus equitatu et peditatu glomerantibus orbem trementem terruit abra comitante circumuenire moliretur haud secus decipiendum credidit nec aliter obtruncandum rata est nisi cum natiua uultus uenustate ornamentis etiam corporalibus caperetur de qua in lxx translatoribus scriptum est induit se uestem iocunditatis suae et imposuit periscelides et dextralia et anulos et omnia ornamenta sua et composuit se nimis in rapinam uirorum en non nostris assertionibus sed scripturae astipulationibus ornatus feminarum rapina uirorum uocatur uerum quia hoc in arta betuliae obsidione pro contribulibus dolitura compatientis affectu non castitatis defectu fecisse memoratur idcirco salua pudoris reuerentia celebre meticulosis municipibus tropeum et inclitum oppidanis trepidantibus triumphum teste tyranny capite et conopeo reportauit
ecce tibi iudith se offert mirabilis quae formidatum populis uirum holophernem adit assyriorum triumphali saeptum caterua quem primo formae gratia et uultus decore perculit deinde sermonis circumscripsit elegantia primus triumphus eius fuit quod integrum pudorem de tabernaculo hostis reuexit secundus quod femina de uiro reportauit uictoriam fugauit populos consilio suo
horruerunt persae audaciam eius utique quod in illis pythagoreis duobus mirantur non expauit mortis periculum sed nec pudoris quod est grauius bonis feminis non ictum carnificis sed nec totius exercitus tela trepidauit stetit inter cuneos bellatorum femina inter uictricia arma secura mortis quantum ad molem spectat periculi moritura processit quantum ad fidem dimicatura
honestatem igitur secuta est iudith et dum eam sequitur utilitatem inuenit honestatis enim fuit prohibere ne populus dei se profanis daret ne ritus patrios et sacramenta proderet ne sacras uirgines uiduas graues pudicas matronas barbaricae subiceret impuritati ne obsidionem deditione solueret honestatis fuit se malle pro omnibus periclitari ut omnes eximeret periculo
quanta honestatis auctoritas ut consilium de summis rebus femina sibi uindicaret nec principibus populi committeret quanta honestatis auctoritas ut deum adiutorem praesumeret quanta gratia ut inueniret
liquet igitur id quod decorum est semper esse utile nam et iudith sancta decoro contemptu propriae salutis soluit obsidionis periculum et publicam honestate propria acquisiuit utilitatem
fortitudinem uiduis non deesse in iudith ostenditur cuius ueste ac ieiuniis commemoratis describitur eiusdem in holophernem praeparatio quanta fuerit eius castitas atque in commentanda pia fraude sapientia quanta estiam temperantia el sobrietas ad extremum demonstrato non maiorem in ipsa fortitudinis quam prudentiae laudem emicare summa eius in tanto successu modestia declaratur
sed nec fortitude bonae uiduae deesse consueuit haec enim uera est fortitudo quae naturae usum sexus infirmitatem mentis deuotione transgreditur qualis in illa fuit cui nomen iudith quae uiros obsidione fractos perculsos metu tabidos fame sola potuit a colluuione reuocare ab oste defendere ea enim ut legimus cum holophernes successu multorum terribilis praeliorum intra muros innumera uirorum millia coegisset armatis pauentibus et de extrema iam sorte tractantibus extra murum processit et illo praestantior exercitu quem liberauit et eo fortior quem fugauit
sed ut discas maturae uiduitatis affectum scriem ipsam persequere scripturarum a diebus enim uiri sui quibus ille defunctus est uestem iucunditatis deposuit moeroris assumpsit per omnes dies intenta ieiunio sabbato tantum et dominica sacratarumque temporibus feriarum non refectioni indulgens sed religioni deferens hoc est enim siue manducatis siue bibitis in nomine iesu christi agenda esse omnia ut etiam ipsa refectio corporalis sacrae religionis cultui deferatur diuturnis igitur moeroribus et quotidianis roborata ieiuniis sancta iudith quae saeculi oblectamenta non quaerit periculi negligens mortisque contemptu fortior ut commenta strueret doli uestem illam iucunditatis qua uiuente uiro uestiri solebat se induit quasi placitura uiro si patriam liberaret sed uirum alium uidebat cui placere quaerebat illum utique de quo dictum est post me uenit uir qui ante me factus est et bene coniugales pugnatura resumpsit ornatus quia monimenta coniugii arma sunt castitatis neque enim uidua alias aut placere posset aut uincere
quid caetera persequamur quod inter millia hostium casta permansit quid eius sapientian praedicemus quod huiuscemodi est commentata consilium potentem elegit ut intemperantiam a se inferioris arceret occasionem pararet uictoriae abstinentiae meritum pudicitiae gratiam reseruauit nec cibo enim ut legimus maculata nec adulterio non minorem seruatae castitatis ex hostibus reuexit triumphum quam patriae liberatae
quid sobrietatem loquar temperantia enim uirtus est feminarum inebriatis uino uiris et somno sepultis abstulit uidua gladium exeruit manum bellatoris abscidit caput per medias hostium acies intemerata processit aduertitis igitur quautum nocere mulieribus possit ebrietas quando uiros uina sic soluunt ut uincantur a feminis esto igitur uidua temperans casta primum a uino ut possis casta esse ab adulterio nequaquam te ille tentabit si uina non tenten nam si iudith bibisset dormisset cum adultero sed quia non bibit haud difficile ebrios exercitus unius sobrietas et uincere potuit et eludere
nec dexterae tantum hoc opus sed multo maior trophaea sapientiae nam cum manu solum holophernem uicisset consilio omnem hostium uicit exercitum suspenso enim holophernis capite quod uirorum non potuit excogitari consilio suorum erexit animos hostium fregit suos pudore excitans hostes quoque terrore percellens coque caesi sunt et fugati ita unius uiduae temperantia atque sobrietas non solum naturam suam uicit sed quot est amplius fecit uiros etiam fortiores
nec his tamen elata successibus cui utique gaudere et exsultate licebat iure uictoriae uiduitatis reliquit officium sed contemptis omnibus qui eius nuptias ambiebant uestem iudunditatis deposuit uiduitatis resumpsit nec triumphorum suorum amauit ornatus illos existimans esse meliores quibus uitia corporis quam quibus hostium arma uincuntur
et iudith se ut adultero placeret ornauit quae tamen quia hoc religion non amore faceibat nemo eam adulteram iudicauit bene successit exemplum nam si illa quae se commisit religioni et pudorem seruauit et patriam fortassis et nos seruando religionem seruabimus etiam castitatem quod si iudith pudicitiam religioni praeferre uoluisset perdita patria etiam pudicitiam perdidisset
iudith s regina
merari proprium nomen
obitum i mortem
sumpto i accepto
uiduitatis s sue
theristro theristrum palleolum est quo in estu tutissimo mulieres teguntur umbraculo
theristro i wæuelse haligrefte
sponsali gifflican
peplo matronale palleum ex purpura signatum
lenocinia hæmedru forspenningce forspenningce hæmedu
contempnens i spernens
resultantibus i predicantibus resonantibus
salpicis i tubis byman
clangoribus i sonibus cyrmum uniæwedan
bonum est melius est
sic i in uiduitate
quasi candens sicut splendens hwit
lilium lilia lactei floris herba unde nuncupatur quasi licia
publicis sutelum swutelum
conspectibus i uisionibus
delitescens i occultans
cenaculi aule healle
solario i on solre
pudica i casta
conuersabatur i manebat
horrendum i terribilem
principem i olofernem
innumeris i multis
manipulorum sociorum i wereda wæreda heria i exercitum gelma wræda gylma wræda
equitatu i in equis of ridehere of rade rædum here of rade rædum here
peditatu here fotgangendum here
glomerantibus i uallantibus i congregantibus
orbem mundum
abra ancilla i nomen ancille
comitante pergente
circumuenire decipere uel seducere i decipere
moliretur i cogitaret
haud secus non aliter i non longe
decipiendu i dolo capiendum
crededit s iudith
obtruncandum i interficiendum beheafdienne
rata est estimate est i estimata i esixtimata estimatam tealde estimata est tealde
natiua i ingenita i gecyndelicre i naturali i natura
uultus s dictus eo quod per ipsum inimi uoluntas ostenditur
uenustate certenysse cyrtenysse
ornamentis s et
caperetur i inretiretur becirred becyrred
lxx i septuagina ta
translatoribus i interpretibus i interpretes wenderum interpretes wenderum
induit i uestiuit
uestem gegire
iocunditatis i ornamentis
imposuit i circumdedit
periscelides s sunt apud feminas crurum ornamenta quibus gressus earum ornantur
dextralia begas
composuit i ornauit i comptauit
nimis i ualde
in rapinam i in periculum læ
en pro ecce en
assertionibus i affirmationibus se seþincum seþingum
scripturae s sancte
astipulationibus i testimoniis i confirmantibus swutelun confirmantibus swutelun
ornatus s uestium
feminarum i mulierum
uirorum s fortium
uocatur i nominator is
uerum pro sed ac heo soþlice nearuwum nearewum
obsidione i uallatione emsetnunge emsætnungum emsætnunge
contribulibus i propinquis
dolitura compatiens to besargienne
compatientis beruwsiendes behreowsiendes
affect i amore
defectu fine id ateorunge
memoratur i dicitur
idcirco i ideo
salua i integra gesund
pudoris castitatis
reuerentia honore
celebre magnum mærne
meticulosis i timidis for tremebundis eargum tremebundis eargum
municipibus i habitatoribus i beorleodum burhle
tropeum i uictoriam
inclitum i eximium
oppidanis ciuibus cea stocweardum burh
trepidantibus formidantibus forh
teste i conscio þedum
tyrrani i oloferni þæs wealre þæs wealhro
conopeo s conopeum est quo musce pelluntu wahrefte ryf rif
necnon i etiam
prouerbiis s salomonis
procax i petax superba seamleass uel gema scamlease gemah
pertinax i inpudenter tenens quasi pertinens
tipum getac gtanc
obumbrans i prefigurans i figurans getac getan
quae s mulier
proprium i suum
integro ansundre
plenilunio i plena luna monaþfulne i monoðfylene of anwealhre monoðfylenre of anwealhre monaðfylene on anwealhre ansundre monaþfylene
reuersurum s ad domum
spopondit i promisit
ornatu uestro
meretricio lupanari i of forlisglenge cum stre stre
luxu i galnesse galnysse
lenocinante maculante decipiente cum i maculante i maculante forspennendlicum i maculante forspænnendlicum
uecordem i stultum
pelexisse decipere decepisse
fraudulento i ingenioso lum
uerborum s suorum
oblectamento i desidero luste lustfullunge luste lustfullungce
deceptum i inlectum
lugubriter i miserabiliter
elisisse i decipere beswicen bepæ decipere beswicen bepæ decepisse
describitur i narrabitur
merito i suo
quaso bos s carpenta trahit
ductus togen
ad uictimam i ad mortem
caecae i tenebrose
cupiditatis blinder gyrnningce blinder gyrnninge
petulantia i luxuria gal galscype of galscype cum wrenscipe of galscipe wræn
captus i deceptus gelæht
nefandum iniquum
prostitutae i meretricis forligre forligeres
lupanar domum se sceand forligerhus
aggredi i ingredi
minime uereretur i non timebat
ignorans i nesciens
ad uncula i ligamina
stolidus i stultus
traheretur i duceretur is s stolidus sy
donec usque dum
transfigat i perforet i stincge þurhscet
sagittal spicula
iecor s nomen habet eo quod ignis ibi habeat sedem
uelut ales swa swilce fugel swylce fugel i auis
perniciter i uelociter
festinet acceleret
ad laqueum i ad decipulam
tene numquid uexatrix turbatrix resumptis receptis
recalescere reuiuiscere
assirium de assiria thalamum conopeum uel thorus
cupidineo libidinoso madefactum respersum lauit humectauit
gemmatum gemmis ornatum moechi adulteri aspera seuera
incestos inmudos compescuit extinxit
referens reportans trophaeum palmam
trepidante titubante uacillante
umbra tipo
grande horridum
iudith laudens
incipit in iudith
in expeditione in preparatione exercitus
lucubraciuncula unius noctis uigilantia
subal nomen uiri unde oriatur illa gens
arge nomen montium
cum coronis circulis aureis in capitibus eorum significantes uictoriam eius uel in choris cantantes
abra ancilla
femur uirginis idest dine
discriminauit diuisit
in contis in lancis
sandalia calciamenta que non habent desuper corium
restis funis ex herbis
filii titan filii solis qui sunt fortiores hominibus
ascopa similis utri
cincinos crines
polenta farina subtilissima
conopeum in similitudine retis contextum propter muscas et culices nam culix conix hebraice dicitur
adonai dominus exercituum uel omnipotens
sancta domini primitias uel decimas de oleo et uino
in anathema in obliuione
in separatione idest a se uel in dona ad templum
labastes in similitudine sculdre de lingo duas tales faciunt interponentes ficos ne citius putrescant
et mendacium in iudith bonum contra susannam malum est
in libro enim qui inscribitur iudith cum quaereret holofernes hostis israelitarum quaenam illa gens esset utrum aduersus eam bellandum fuisset sic ei respondit achior dux ammanitarum audiat dominus noster uerbum de ore pueri sui et referam tibi ueritatem de populo qui habitat iuxta te montanam hanc et non exibit mendacium de ore serui tui haec enim progenies populi est chaldaeorum et antea habitauerunt mesopotamiam quia noluerunt sequi dos patrum suorum qui fuerunt in terra chaldaeorum gloriosi sed declinauerunt de uia parentum suorum et adorauerunt deum caeli quem cognouerunt et proiecerunt eos a facie deorum suorum et fugerunt mesopotamiam et habitauerunt ibi dies multos dixitque illis deus eorum ut exirent de habitatione sua et irent in terram chanaan et illic habitauerunt et cetera quae narrat achior ammanites
per idem tempus cyrus rex persarum qui etiam chaldaeis et assyriis imperabat relaxata aliquanta captiuitate iudaeorum quinquaginta milia hominum ex eis ad instaurandum templum regredi fecit a quibus tantum prima coepta fundamina et altare constructum est incursantibus autem hostibus nequaquam progredi aedificando ualuerunt dilatumque opus est usque ad darium per idem tempus etiam illa sunt gesta quae conscripta sunt in libro iudith quem sane in canonem scripturarum iudaei non recepisse dicuntur
sunt aliae tamquam ex diuerso ordine quae neque huic ordini neque inter se connectuntur sicut est iob et tobias et esther et iudith et machabaeorum libri duo et esdrae duo qui magis subsequi uidentur ordinatam illam historiam usque ad regnorum uel paralipomenon terminatam
deinde commemorat eos qui non modo non peccasse uerum etiam iuste uixisse referuntur abel enoch melchisedech abraham isaac iacob ioseph iesu naue phinees samuel nathan elias heliseus micheas daniel ananias azarias misael ezechiel mardocheus simeon ioseph cui desponsata erat uirgo maria ioannes adiungit etiam feminas debboram annam samuelis matrem iudith ester alteram annam filiam phanuel elisabeth ipsam etiam domini ac saluatoris nostri matrem quam dicit sine peccato confiteri necesse esse pietati
aliquando uersum nominibus tantum perficere gratum est ut fortunatus
lilia narcissus uiole rosa nardus amomum 
oblectant animos gramina nulla meos
quod idem et in propriis fecit nominibus
sara rebecca rachel hester iudith anna noemi 
quamuis precipue culmen ad astra leuent
quinta aetas continet annos dlxxxviiii hebraeorum captiuitas annis lxx iudith historia conscribitur
iudaei quoque et proselyti proselytos id est aduenas nuncupabant eos qui de gentibus originem ducentes circumcisionem et iudaismum eligere malebant sicut achior in libro iudith fecisse narratur
tobiae autem in libris quinque esther in libris sex iudith in libris septem et machabaeorum in libris decem expositio in latinum sermonem praedicti bellatoris presbyteri ut praeualet labore collecta est
scriptura diuina secundum beatum augustinum in testamenta duo ita diuiditur id est in vetusin historia sunt libri uiginti duo id est moysi libri quinque iesu naue liber unus iudicum liber unus ruth liber unus regum libri quatuor paralipomenon libri duo iob liber unus tobiae liber unus esther liber unus iudith liber unus esdrae libri duo machabaeorum libri duo
scriptura sancta secundum antiquam translationem in testamenta duo ita diuiditur id est in vetusin genesim exodum leuiticum numerorum deuteronomium iesu naue iudicum ruth regum libros quatuor paralipomenon libros duos psalterii librum unum salomonis libros quinque id est prouerbia sapientiam ecclesiasticum ecclesiasten canticum canticorum prophetas id est isaiam ieremiam ezechielem danielem osee amos michaeam ioel abdiam ionam nahum habacuc sophoniam aggaeum zachariam malachiam qui et angelus iob tobiam esther iudith esdrae duos machabaeorum duos
iudith holofernem castissima finxit amare
et sibimet peperit de ficto crimine laudem
castra ducis metuenda uiris ingressa uirago
inter belligeros fremitus et tela cruenta
inter et ensiferas saeuo sub marte cateruas
ingreditur uestita fide munita pudore
et quod tanta manus non est adgressa uirorum
nocte sub obscura perfecit femina sola
et duce truncato uiduauit castra tyranni
quae caput ad patriae proceres portauit
et urbis ciuibus una dedit cum libertate triumphum
femineo mucrone perit dux fortis et audax
quem non bella domant domuit promissa uoluptas
haec sperata licet non est perfecta libido
et certae noctis poenas persoluit adulter
inpollutus adhuc nullo sub crimine facti
iudith laudans aut iudaea
quibusdam autem uisum est additis tobia et iudith uiginti quatuor libros secundum numerum graecarum litterarum connumerare romana quoque lingua media inter hebraeos graecosque collecta
homicidium saepe dicitur bonum ut occisio goliae a dauid et holophernis a iudith
incipit expositio hrabani in librum iudith
arfaxath itaque rex medorum subiugauerat multas gentes imperio suo et ipse aedificauit ciuitatem potentissimam quam appellauit ecbathanis quidam quaerendum putant historia iudith quo tempore quibusue sub regibus edita fuerit ob hoc maxime quia ipsi reges qui in historia notati sunt hoc est arfaxat et nabuchodonosor aput eos qui assyriorum uel medorum historias conscripsere in ordine regum utriusque regni inserti non reperiuntur
nam rex primus apud assyrios qui eminere ceteris potuit ninus fuit qui in regione assyriorum ciuitatem nominis sui hoc est ninum quam hebrei uocant nineuen dicitur condidisse hic ergo cum gentes plurimas bello petiuisset ac superasset postremum bellum illi fuit cum zoroastre bactrianorum rege qui primus fertur artes magicas inuenisse hocque occiso et ipse decessit post quem samerames uxor eius totius asiae regina babilonam urbem instaurauit caputque regni assirii ut esset instituit sicatque in medos translatum est
et interim sine principibus res agebatur usque ad deiocum regem medorum qui ecbathanam condidit ciuitatem in medio autem tempore chaldei propriae preualebant quorum separatae quedam regum successiones ut supra dictum est feruntur denique thegladphalasar et samanasar et senacherib reges assyriorum terram israhelitarum hisdem temporibus uastasse atque eos in captiuitatem duxisse describuntur antequam deiocus in media regnauerit postea autem nabuchodonosor hierosolimam uastauit tamen aliquorum regum medorum inter arbatum et deiocum in cronicis introducta repperimus nomina ubi refertur quod post arbatum uiginti octo annis regnantem secundus sosarmus annis xxx in medis regnauerit post quem medidus tertius annis xl post hunc quartus carduceas annis xiii deinde deiocus annis ciu post deiocum autem fraortes annis xx in memorata gente regnauit post hunc ciaxeres siue diocles annis xxxii qui moriens imperium astiagis ex filia regno priuauit ac regnum medorum in persas transtulit qui babiloniam uastauit ac regnum illius poenitus destruxit interficiens baltasar abnepotem nabuchodonosor regis babilonis iuuante sibi dario ut iosephus testator propinquo suo filio utique astiagis annos aetatis habente sexaginta duo haec autem ideo posuimus ut lector diligens aliquam notitiam regum assyriorum atque medorum in predicto opere breuiter a nobis succinctam inueniens paratius agnitis regum successionibus historiae indagare possit ueritatem cui maxime predictorum regum ordo narrationiis conueniat
ceterum eusebius in cronicis suis asserit chambisam filium cyri qui post patrem triginta annis regnantem octo annis in perside regnauit ab hebreis secundum nabuchodonosor uocari sub quo iudith historia conscripta sit sed quia ipsa historia arfaxath dicit esse regem medorum et nabuchodonosor regem assyriorum qui regnaret in nineue ipsumque nabuchodonosor superasse regem medorum et obtenuisse eum non inuenio quomodo regnum assyriorum a medis atque persis destructum atque uastatum rursus preualuerit ipsis medis si chambises nabuchodonosor esse intelligatur nisi forte dicamus quod ipse chambises quia gentes finitimas inpugnare et aegyptum superasse describitur cum regnum assyriorum atque persarum eo tempore unitum erat aliquem regem nomine arfaxath in media repugnantem uicerit ac suo imperio subiugauerit sed ad hanc opinionem sequendam neminem inuitum trahimus eligat quisque quod sibi utile uideatur tantum ut sensus eius ueritati non discordat
et ipse aediuicauit ciuitatem potentissimam quam appellauit ecbathanis ex lapidibus quadratis et sectis fecit muros eius in altitudinem cubitorum septuaginta et latitudinem cubitorum trigingta turres uero eius posuit in altitudinem cubitorum centum et reliqua ecbathanis mediae prouinciae metropolis est quam superius diximus a deioco rege medorum conditam sed quia modo presens historia aedificatam esse ab arfaxath ciuitatem potentissimam murorum nimia celsitudine atque amplitudine turrium altitudine narrat possumus eam intellegere a deioco primitus conditam sed ab arfaxath amplificatam sicut et iosephus narrat danielem prophetam sub dario rege in eadem ciuitate mediae mosoleum ualde preclarum et mirabiliter nimis instruxisse quod equidem ut ipse dicit manet hactenus et uidentibus creditor nuper aedificatum ita ut ea die qua conspicitur putetur esse constructum sic eius pulchritudo noua uidetur et solida nullaque senectute tam magni temporis longeuitate confecta cum aedificia eadem quae homines patiantur et ad uetustatem perueniant et sua fortitudine longeuatite careant ac proprii decoris amissione marcescant hactenus enim sepeliuntur ibi medorum reges atque persarum pariter et partorum et cui haec cura committitur sacerdos est iudaeorum et hoc fit usque ad presens tempus
sequitur et gloriabatur quasi potens in potentia exercitus sui et in gloria quadrigarum suarum anno igitur duodecimo regni sui nabuchodonosor rex assyriorum qui regnabat in nineue ciuitate magna pugnauit contra arfaxat et obtinuit eum in campo magno qui appellatur ragau circa eufraten et tigrin et hiadas in campo erioch regis elicorum per nomina locorum situs denotantur gentium qui aut cosmagraphi produnt a flumine indo quod est ab oriente usque ad flumen tigrim quod est ab occasu regiones sunt istae aracusia parthia assyria persida et media situ terrarum montuoso et aspero hae a septentrione habent montem caucasum a meridie mare rubrum et sinum persicum in medio autem sui flumina precipua idaspem et arbimin in his sunt gentes xxxii sed gesuis indigne repellitur atque abicitur sicut sequentia demonstrant ubi dicitur
omnes uno animo contradixerunt et remiserunt eos uacuos ac sine honore abiecerunt sed quia malignus hostis licet aliquando a piis hominibus tamen a cepta malicia non desistit sed in proteruia sua perseuerans rediuiua rursum suscitat bella ac totum furoris sui effundit tumultum
unde subiungitur tunc indignatus nabuchodonosor rex ad omnem terram illam et iurauit per regnum et thronum suum quod defenderet se de omnibus regionibus his anno tertio decimo nabuchodonosor regis uicesima et secunda die mensis primi factum est uerbum in domo nabuchodonosor regis assyriorum ut defenderet se uocauitque omnes maiores omnesque duces bellatores suos et habuit cum eis misterium consilii sui dixitque cogitatienem suam in eo esse ut omnem terram suo subiugaret imperio quid est quod nabuchodonosor furore repletus et fastu arrogantiae elatus promittit se ulcisci in his qui resistebant sibi iactatque se omnem terram suo imperio subiugare uelle nisi quod diabulus propria superbia excecatus totius orbis sibi spondet imperium certatque pro uiribus ut a cultu pietatis abstractos impietatis suae faciat esse consortes
qui se quondam iactans de potentia regni sui iuxta prophetae sententiam sub figura regis babilonis taliter in corde suo locutus est dicens in caelum ascendam super sidera dei exaltabo solium meum sedebo in monte testamenti in lateribus aquilonis ascendam super altitudinem nubium ero similis altissimo qui et in euangelio redemptorem nostrum deducens in montem excelsum ualde ostendit omnia regna mundi et gloriam eorum et ait ei haec omnia tibi dabo si procidens adoraueris me arrogantia enim eius non habet modum sed infirma certum habet casum quod in fine clarebit
uocauit nabuchodonosor rex holofernem principem militiae suae et dixit ei egredere aduersum omne regnum occidentis et contra eos precipue qui contempserunt imperium meum non parcat oculus tuus ulli regno omnemque urbem munitam subiugabis mihi holofernem hunc aut gentium principatum qui persecutus est aecclesiam christi aut ipsum etiam iniquorum omnium caput et nouissimum perditionis filium possumus intelligere qui extollitur super omne quod dicitur deus aut quod colitur ita ut in templo dei sedens ostendat se tanquam ipse sit deus in quem totus intrabit satanas ut faciat ea quae non fecerunt patres sui neque patres patrum eius et deum patrum suorum non reputabit nec quemquam deorum curabit
qui iuxta danielis prophetiam aduersum uniuersa consurget et ueniet in multitudine magna ut conterat et interficiat plurimos et figat tabernaculum suum ample inter maria supra montem inclitum et sanctum ubi etiam diuina potentia contritus corruet huic etiam iuxta apocalipsin draco dedit uirtutem et potestatem magnam et admirata est uniuersa terra post bestiam et adorauerunt draconem qui dedit potestatem bestiae et adorauerunt bestiam dicentes quis similis bestiae et quis poterit pugnare cum ea et datum est ei os loquens magna et blasphemiam et data est illi potestas facere menses xl duo et aperuit os suum in blasphemias ad deum blasphemare nomen eius et tabernaculum eius et eos qui in caelo habitant et datum est illi bellum facere cum sanctis et uincere illos et data est illi potestas in omnem tribum et populum et linguam et gentem et adorabunt eam omnes qui inhabitant terram quorum non sunt scripta nomina in libro uitae agni qui occisus est ab origine mundi per fraudem enim anticristi et falsam ipsius potentiam diabulus sibi totius orbis pollicet dominationem nec parcet oculus eius ulli regno quia persecutionem maximam excitat in uniuerso mundo erunt enim ut euangelium testator tribulationes tales quales non fuerunt ab inito creaturae quam condidit deus usque nunc neque fient et nisi breuiasset dominus dies illos non fuisset salua omnis caro sed propter electos quos elegit breuiabit dies unde de historico holoferne subiungit scriptura dicens ascenditque omnia castella eorum et obtinuit omnem munitionem et cetera ut typici holofernis exprimatur seuitia atque crudelitas qui omnia castella ascendit et obtinet omnem munitionem cum plerosque ex his qui uidebantur firmitatem habere fidei et uirtutum excellentiam partim dolo partim etiam aperta insecutione de statu uere religionis precipitando deicit atque prosternit
et frangit omnes ciuitates excelsas quia de ipsis pastoribus qui prelati sunt gregi dominico nonnullos astutia sua frangit ac omnem locupletationem eorum depredat cum scientiae ipsorum amplitudinem cum ceteris instrumentis quibus deo seruire debuerant per inlecebras uoluptatum captiuando uel in manifestam blasphemiam conpellendo in usum seruitii sui conuertit eosque qui resistunt sibi occidit in ore gladii quia quos flectere ad consensum nequitiae suae non ualet hos corporali morte interimere studet
predauitque omnes filios tharsis et filios israhel qui erant contra faciem desterti et ad austrum terrae et teleon et transit eufraten et uenit ad mesopotamiam et cetera per diuersas enim prouintias et nomina diuersorum locorum quae in historia continentur distinctiones designatur personarum grandium ac dignitatem ex quibus omnibus diabulus sibi aliquam contendit uindicare portionem nec formidat alicui pugnae subire difficultatem sed propria malitia instigatus grandis potentiae grauem certat efficere ruinam
et post hec descendit in campos damasci in diebus messis et succendit omnia sata omnesque arbores ac uineas fecit incidi et cecidit timor illius super omnes inhabitantes terram quid per damascum qui interpretatur sanquinis potus nisi gentilium dominationis exprimitur potestas quae fidelium hoc est martyrum christi inhianter sitit fundere sanguinem et maxime in illa persecutione nouissima quae iuxta mundi finem uentura est quando tempus messis hoc est consummatio appropinquat saeculi
tunc ergo secundum ueri holofernis hoc est antichristi crudelissimam iussionem per latitudinem totius orbis uniuersae ecclesiae grauissima excitatur persecutio et quicquid in satis uiride uel quicquid in arboribus floriferum seu in uineis spiritalibus fructiferum hoc est in sanctis uiris inuenitur utile iocundum et fructuosum totum gladio persecutionis deuastare ac flamma inuidiae exurere contendit
unde euenit quod subiungitur et cecidit timor illius super omnes inhabitantes terram quia carnalia corda quae amore terrenarum rerum obligantur audita et uisa hostis ipsius inmanitate contremescunt at uero hi qui exuti terrestribus auris et carnalium inlecebra uoluptatum cum apostolo dicere possunt in carne autem ambulantes non secundum carnem militamus et nostra conuersatio in caelis est unde etiam saluatorem exspectamus dominum nostrum iesum christum qui reformauit corpus humilitatis nostrae configuratum corpori claritatis suae non terrentur hostium temporali persecutione sed eleuatis oculis mentis prodominus de diuite qui habebat multas possessiones et tristis in uerbo eius effectus est dixit discipulis suis amen dico uobis quia diues difficile intrabit in regnum caelorum et iterum dico uobis facilius est camelum per foramen acus transire quam diuitem intrare in regnum caelorum item alibi in euangelio de parabola sementis inter cetera sic ait qui autem seminatus est in spinis hic est qui uerbum audit et sollicitudo seculi istius et fallacia diuitiarum suffocat uerbum et sine fructu efficitur nomina quippe supra memoratarum prouinciarum non incongrue idipsum interpretatione sua ostendunt nam syria interpretatur sublimis siue umecta seu uana uetustas mesopotamia eleuata libia uenientis siue intrantes et cilicia coetus luctus uel uomitus eius
qui ergo corde in desideriis terrenis defluit et extollitur mundana superbia ueterisque hominis uanitatem sequitur ingrediens terram duabus uiis procul dubio coetui lugentium atque luzoriae suae poenas luentium in inferno sociabitur et iuxta illud libri iob ad calorem nimium transit ab aquis niuium ubi secundum euangelii sententiam et uermis eorum non moritur et ignis non extinguetur tunc descendit de montibus cum equitibus in uirtute magna et obtinuit omnem ciuitatem et omnem inhabitantem terram de uniuersis autem urbibus adsumpsit sibi auxiliarios uiros fortes et electos ad bellum tantusque metus prouinciis illis incubuit ut uniuersarum urbium habitatores principes et honorati simul cum populis exirent in obuiam uenienti excipients eum cum coronis et lampadibus ducentes choros in tibiis et timpanis nec ista tamen facientes ferocitatem eius pectoris mitigare potuerunt nam et ciuitates eorum destruxit et lucos eorum excidit de montibus cum equitibus inmanis turba persecutorum descendit cum de iniquo consilio superbie mentis ad perpetrandas prauas actiones foris procedit
obtinet ciuitatem et omnem inhabitantem terram cum carnalium mentes et operationes illorum in nequitiae suae usum conuertit cui auxiliatores sunt uiri fortes ex urbibus et strenui ad bellum cum eos quos ingenii calliditate et corporis ualitudine florere conspicit undique ad suam malitiam exercendam colligit ut tanto innocentium turbam fortius premat quanto plurimorum societatem in suae fraudis consensum trahat et quorum se mentibus per delectationes terrenas placere considerat per eorum molimina simplicium uitam in necando subuertat nec tamen ipsi exsecutores suae uoluntatis ista facientes ferocitatem eius animi euadent sed cum per eos sui doli in aliis machinamentum expleuerit ipsorum quoque consequenter interitum consummabit unde subiungitur
ciuitates eorum destruxit et lucos eorum excidit cum non solum eorum nefandas actus finis malus dissipat sed et simulationem eorum qua se inpune posse peccare fingebant post mortem corporis in animabus eorum poenis ignis eterni excruciat cuius nequitiae auctor nullo modo latet sed subsequenti sententia manifestatur cum dicitur
preceperat enim illi nabuchodonosor rex ut omnes deos terrae exterminaret uidelicet ut ipse solus diceretur deus ab his nationibus quae potuissent olofernis potentia subiugari quia ipse diabolus qui rector et caput omnium est iniquorum hoc per occultas insidias molitur hocque per apertas persecutiones machinatur ut sensus et labor terrestrium uniuersus in suum cultum commutetur et ipse omnium dominetur
nec mirum quod in hominibus hoc agere certat cum ad hominem deum fraudis suae dolo aggredi presumpsit quando illum in montem excelsum ducens et omnem gloriam mundi ei ostendens sermone nefando temptauit dicens haec omnia tibi dabo si procidens adoraueris me sed confusus ab eo recessit in quo malitiae suae effectum nullum habuit immo potestatis suae dominationem in nobis amisit quia uictoria nostra caput est nostrum qui alligauit fortem et uasa eius diripuit ipsamque mortem sua morte interficiens triumphans resurrexit in gloria ut in nomine ipsius omne genu flectatur caelestium terrestrium et infernorum et omnis lingua confiteatur quia dominus noster iesus christus in gloria est dei patris tunc audientes haec filii israhel qui habitabant terram iudeae timuerunt ualde a facie eius tremor etiam et horror inuasit sensus eorum ne hoc faceret hierusalem in templo domini quod fecerat ceteris ciuitatibus et templis earum et miserunt in omnem samariam per circuitum usque hiericho et preoccupauerunt omne uertices montium et muris circumdederunt uicos suos et congregauerunt frumenta in praeparationem pugnae estuante persecutore timor et tremor inuasit israhelitas ne hoc faceret hierusalem et templo domini quod fecerat ceteris ciuitatibus et templis earum cum ecclesia christi fragilitati conpatiens infirmarum animarum quas sub cura sua susceptas habet et rudium in fide casum pertimescens seuitiam atque calliditatem hostis antiqui precauere studet ne per lictores suos hoc est paganos iudeos et hereticos corda innocentium decipiat atque grauem in populo dei efficiat ruinam
et propter hoc dicitur quod mittentes israhelitae circumquaque preoccupauerunt omnes uertices montium quia sanctae ecclesiae auctoritas prepositorum suorum commonet strenuitatem quatenus probos uiros ac uirtutem studiis celsos omni intentione et nisu tam precibus quam etiam exhortatione confortare et seruare studeant inlesos ut si alicubi hostis per simpliciam incuriam in castra ecclesiae inrumpere temptauerit per istorum fotitudinem ac robur fidei ocius repellatur
et muris circumdant uicos suos cum fidei scuto et propugnaculo uirtutum undique munire student sibi commissos et congregant frumentum in preparatione pugnae cum sententias sacrarum scripturarum et pabulum caelestis doctrinae in pastum fidelium recondunt animarum ne forte fame diuini uerbi despereant atque hostium spiritalium prede fiant
sacerdos etiam eliachim scripsit ad uniuersos qui erant contra hesdrelon que est contra faciem campi magni iuxta dothain et uniuersis per quos transitus esse poterat ut obtinerent ascensus montium per quos uia esse poterat ad hierusalem ut illic custodirent ubi angustum iter esse poterat inter montes et cetera sacerdos eliachim qui interpretatur dei resurrectio nullum melius significat quam redemptorem nostrum qui in euangelio ait ego sum resurrectio et uita istae ergo scribit ad uniuersos qui erant contra faciem campi magni iuxta dothaim cum per scripturam euangelicam commonet omnes fideles suos ac deuotos famulos qui contra delectationes mundi et carnalia desideria quae ducunt ad defectionem uitae ac morem perpetuam non eneruitur pugnant ut obseruent ascensus montium hoc est sublimitatem ingenii quorumlibet ne heretica uersutia subtilem ibi inueniat tramitem per quam in ecclesiae castra pernitiosum introducat errorem
sicut enim acumen ingenii plurimum prodest in his qui timendo deum sinceritatem fidei catholicae humiliter seruant ita plurimum obest in illis qui spernentes dei timorem superbiendo sectas nociuas contra fidem conponere non formidant sed ueri israhelitae sacerdotis sui et domini scriptis admoniti diuinorumque testamentorum sententiis imbuti per omnia preceptoris sui obediunt mandatis unde fit quod sequitur
et clamauit omnis populus ad dominum instantia magna et humiliauerunt animas suas in ieiuniis ipsi et mulieres eorum et induerunt se sacerdotes ciliciis et infantes prostrauerunt contra faciem templi domini et altare domini operuerunt cilicio et clamauerunt ad dominum deum israhel unianimiter et cetera humiliant animas suas iu ieiuniis ipsi et mulieres eorum qui per continentiam salutarem non solum carnem macerant quin etiam mentes suas ab inlicitis desideriis coercendo castigant infantes prosternunt contra faciem templi quando innocentium preces ante conspectum gloriae domini cum lacrimis subpliciter offerunt
induunt se sacerdotes ciliciis simul et altare domini operiunt cilicio cum doctores euangelii et duces plebus dei et deuotionem pariter cum populo et actionem adsumunt penitentiae quatenus sibi maiestatem diuinam concilient et pietatis eius misericordiam impetrent
ipsi sunt enim altare dei qui in ara cordis sui iugiter laudis hostiam deo immolant cilicium enim quod de caprarum pilis texitur bene peccatorum gestat figuram pro quibus necessaria est omnino penitentia quia sine illa ipsi peccatores uere salutis non inueniunt remedia
hocque sciendum quod magnum et precipuum in piis precibus fit adiutorium si mentio dominicae passionis adhibeatur quae in ara crucis pro peccatis nostris expleta est quia non solum pro nostris offensionibus sed etiam pro totius mundi in expiationem omnium peccatorum sanguis redemptoris nostri effusus est de quo iohannes ait aduocatum habemus apud patrem iesum christum iustum et ipse est propitiatio pro peccatis nostris non pro nostris autem tantum sed etiam pro totius mundi et clamauerunt inquit ad dominum unianimiter ne darentur in predam infantes eorum et uxores earum in diuisionem et ciuitates eorum in exterminium et sancta eorum in pollutionem quia unianimitas ecclesiae apud domini misericordiam uelocem meretur exauditionem nec hostis preualet eos nocere nequitia pro quibus caritatis atque unianimitatis laborat instantia
unde paulus docet seruare unitatem spiritus in uinculo pacis et unianimes esse in orationibus quia iuxta iacobi sententiam multum ualet deprecatio iusti adsidua et petrus caritas ait cooperit multitudinem peccatorum tunc heliachim sacerdos domini magnus circuiit omnem israhel locutusque est ad eos dicens scitote quoniam exaudiuit dominus preces uestras si manentes permanseritis in ieiuniis et orationibus in conspectu domini et cetera spiritalis enim heliachim et uerus sacerdos noster qui secundum ordinem melchisedech pontifex nobis a deo factus est non solum per semetipsum incarnationis suae tempore sed et modo in apostolis suis et doctoribus euangelii castra circumit ecclesiae commonens fideles suos hostis antiqui precauere insidias et exhortans eos in fidei uirtute ac precum perseuerare constantia quae eis certam de omnibus inimicis parit uictoriam
unde legitur in euangelio quod circuiret iesus totam galileam docens in sinagogis eorum et predicans euangelium et sanans omnem languorem et omnem infirmitatem in populo et alibi ipse discipulis suis ait uigilate itaque omni tempore orantes ut digni habeamini fugere ista omnia quae futura sunt et stare ante filium hominis hinc et petrus hortatur dicens sobrii estote et uigilate in orationibus quia aduersarius uester diabulus tamquam leo rugiens circumit quaerens quem deuoret cui resistite fortes fide adiuuant autem ad hoc certamen agendum sanctorum uirorum fortia exempla qui eminentia rectae fidei hostibus prestabant uniuersis et robore uirtutum eos constanter reuincebant
unde eliachim ipse moysi exemplum quo contra amalech magis oratione quam armis bellicis confligebat introduxit hinc et paulus ad ebreos fidei uirtutem laudans patrum copiosa exempla in testimonium assciuit qui per fidem uicerunt regna operati sunt iustitiam adepti sunt promissionem de quo et iacobus ait exemplum accipite fratres laboris et patientiae prophetas qui locuti sunt in nomine domini nostri iesu christi ad hanc igitur exhortationem eius deprecantes dominum permanebant in conspectu domini ita ut etiam hi qui holocausta domino offerebant praecincti ciliciis offerent sacrificia domino et erat cinis super capita eorum et ex toto corde suo omnes orabant deum ut uisitaret populum suum israhel denique fideles predicatorum suorum exhortatione confortati permanent in oratione et eo magis quo bonorum magistrorum exemplis prouocantur qui secundum preceptum domini dicunt et faciunt offerunt ergo ecclesiae christi sacerdotes praecincti ciliciis holocausta domino quando carnem suam crucifigentes cum uitiis et concupiscentiis totam uitam dedicant deo offerunt et sacrificia domino quando hostiam laudis ore et animo offerunt deuoto in quorum capitibus ponitur cinis cum fragilitatis suae sedulo memores corde contrito et humiliato lacrimas domino pro salute ueri fundunt israhelis quatenus ab inimicis liberati ad conspectum perueniant sui redemptoris
nuntiatumque est holoferni principi miliciae assyriorum quod filii israhel prepararent se ad resistendum ac montium itinera conclusisent et furore nimio exarsit in iracundia magna uocauitque omnes principes moab et duces ammon et dixit eis dicite mihi quis sit populus iste qui montana obsidet aut quae et quales et quante sint ciuitates eorum aut quae sit multitudo eorum uel quis rex militiae illorum quare prae omnibus qui habitant in oriente isti contempserunt me et non exierunt inobuiam nobis ut susciperent nos cum pace nuntiatur hoc loco holoferni typico quod filii israhel praeparent se ad resistendum ac montium itinera concludant quia hoc innotescit uniuersis sanctae ecclesiae persecutoribus qui parent uoluntati diaboli ceu membra capiti quod credentes christo omnino deliberant repugnare malis animo fido et omnem superbiam detestentur per quam maxime aduersarii inrumpere ac uincere student
hinc inritatus hostis ammirando sciscitatur unde eis tanta sit mentis constantia quod munimentum fidei quis rex quaeue militia tantae uirtutis cuius potentiae nemo resistere possit et bene isti in oriente habitare dicuntur quia lumine fidei ac luce scientie tales semper inlustrari desiderant quatenus tenebrarum cohortes expugnare ac repellere facilius possint
tunc achior dux omnium filiorum ammom respondens ait si digneris audire domine meus dicam ueritatem in conspectu tuo de populo isto qui in montanis habitat et non egredietur uerbum falsum ex ore meo populus iste ex progenie chaldeorum est hic primum in mesopotamia habitauit quoniam uoluerunt sequi deos patrum suorum qui erant in terram chaldeorum deserentes itaque cerimonias patrum suorum quae in multitudine deorum erant unum deum caeli coluerunt qui et praecepit eis ut exirent inde et habitarent in carram per achior ducem filiorum ammon qui licet idolatriae deditus fuerit tamen aliqua uera de diuinis operibus atque miraculis predicauit non inconuenienter illi designantur qui nondum regenerati sunt christi baptismate nec fidem catholicam perfecte didicerunt sed tamen aliqua iam doctrinae euangelicae insignia audiendo perceperunt quae et proferre ad aliorum notitiam non pertimescunt quae fidei nostrae concordant
hi contra aecclesiae unitatem cum ceteris persecutoribus christianae fidei licet pugnare non detrectent tamen ratione ueritatis superati ipsam ueritatem usquequaque abscondere non possunt immo plerumque eam lucidis sententiis promunt
unde in libro iob amici ipsius iob qui ad consolandum eum uenerant super plaga quae ei accederat pro consolatione iniuriam inferentes aliqua in suis dictis uera inserebant sed tamen per omnia ipsi ueritati non concordabant habent quippe heretici proprium ut malis bona permisceant quatenus facile sensui audientis inludant si enim semper praua dicerent citius in sua prauitate cogniti quod uellent minime persuaderent
rursum si semper recta sentirent profecto heretici non fuissent sed dum fallendi arte ad utraque deseruiunt et ex malis bona inficiunt et ex bonis mala ut recipiantur abscondunt sicut qui ueneni poculum porrigit ora poculi dulcedine mellis tangit dumque hoc quod dulce est primo tactu delibatur etiam illud quod est mortiferum indubitanter absorbetur
itaque heretici licet permisceant recta peruersis ut ostendendo bona auditores sibi adtrahant ex exhibendo mala latenter eos peste corrumpant aliquando tamen predicatione sanctae ecclesiae et exhortatione correcti ab hac sensus sui diuersitate saluantur
sicut achior uidens uictoriam iudith reliquit errorem pristinum et adsociatus est israhelitis per credulitatem circumcidens carnem preputii sui et adpositus est ad populum dei hic et amici iob reconciliationis suae sacrificium eiusdem sancti uiri manibus offerunt atque ad superni iudicis gratiam uel adicti reuocantur quos bene in euangelio illa x leprosorum mundatio designat
in lepra quippe et pars cutis in fulgorem ducitur et pars in colore sano retinetur leprosi itaque hereticos exprimunt qui dum rectis praua permiscent colorem sanum maculis aspergunt unde et bene ut saluentur clamant iesu preceptor qui enim in eius uerbis se errasse significant hunc saluandi humiliter preceptor uocant
et factum est cum cessasset loqui achior uerba haec irati sunt omnes magnates olofernis et cogitabant interficere eum dicentes ad alterutrum quis iste est qui filios israhel posse dicat resistere regi nabuchodonosor et exercitibus eius homines inermes et sine uirtute et sine peritia artis pugne ut ergo agnoscat achior quoniam fallit nos ascendamus in montana et cum capti fuerint potentes eorum tunc cum eisdem gladio transuerberabitur magnates olofernis audito ueritatis testimonio irascuntur cum hi qui in fastu mundano superbiunt testificante euangelio uirtutem christi irritantur atque predicatores ipsius simul cum cetera turba fidelium interimere minantur quasi homines inermes et inhabiles pugnae forinsecus despiciunt qui uigorem animi eorum et fidei uirtutem quibus inuisibiliter contra hostes spiritales pugnant considerare interius nequeunt quasi turbae periturae precones ueritatis tradere iubent qui spe falsa potentiae suae se delusos esse non uident
hinc in euangelio iudaei qui propter perfidiam suam ad falangas olofernis typici pertinebant caeco nato a saluatore inluminato quem a synagoga eiecerunt quasi insultantes atque maledicentes dicebant tu discipulus eius sis nos autem moysi discipuli sumus quia eum perditum aestimauerunt qui de suo consortio separatus redemptoris discipulatui adhesisset quem crucifigere ac morti tradere iam tunc decreuerant unde bene huic rationi conuenit quod de achior factum scriptura commemorat dicens
tunc olofernis precepit seruis suis ut comprehenderent achior et ducerent eum in bethuliam et traderent eum in manu filiorum israhel et accipientes eum serui olofernis profecti sunt per campestria sed cum adpropinquassent ad montana exierunt contra eos fundibularii illi autem diuertentes a latere montis ligauerunt achior ad arborem manibus et pedibus et sic uinctum de restibus dimiserunt erum et reuersi sunt ad dominum suum serui olofernis comprehensum achior per campestria ducunt cum persecutores catholicae fidei confessorem christi ad inlicita desideria et ad latam atque spaciosam uiam saeculi quae ducit ad mortem pertrahere cupiunt sed cum ad montes propinquant fundibalarii contra eos egressi iaculis perterritos fugant quia uiri uirtutis qui supernae contemplationi frequentius adherent testimoniorum diuinorum sagittis maliuolos perturbant
at illi cum uotum suum ad effectum perducere nequeunt uinctum ad arborem manibus et pedibus ligare disponunt quia militem christi cum persuasu prauo seducere non possunt crucis ac mortis eius participem facere contendunt ipsique reueruntur ad dominum suum quia non correcti sed magis deprauati ad seruitium pristini domini per augmenta scelerum reuertuntur
porro filii israhel descendentes de bethulia uenerunt ad eum quem soluentes duxerunt ad bethuliam atque in medio populi illum statuentes perconiurati sunt quid rerum esset quod illum uinctum assyrii reliquissent et cetera quid est quod ad arborem ligatum achior israhelitae soluunt nisi quod doctores aecclesiae catecumenos suos poenas persecutorum non uereri sed nec mortem ipsam pertimescere docent
quasi enim ab arbore ligatum solui est a formidine crucis mentem pauidam sanis sermonibus erui et ad passionem pro christo pati euangelicis doctrinis ac sanctorum exemplis roborari sicque hoc digne fit si ad exemplum illorum principum hoc est oziae et carmi qui achior confortantes preces deuotas simul cum omni populo domino effuderunt magistri ecclesiae cum cetera turba fidelium auditores suos piis precibus domino commendare studuerint ut eius dono inpendatur quod humana non potest tribuere infirmitas
tunc ozias finito consilio suscepit eum in domum suam et fecit caenam magnam et uocatis omnibus presbiteris simul expleto ieiunio refecerunt postea uero conuocatus omnis populus et per totam noctem intra ecclesiam orauerunt petentes auxilium a deo israhel caenam magnam expleto ieiunio facit qui animam languidam et pane uerbi dei diu indignam euangelicis doctrinis et dapibus uirtutum reficit adiunctis simul ad hoc conuiuium omnibus presbiteris quia ualde congruum est ut instructione neofitarum presbiteri et uirtutum uiri aggregentur quatenus eorum exortatione et exemplis ad perficiendam ac conseruandam fidem traditam roborentur hoc enim facere apostoli christi quando ad predicationem euangelii dilatandam secundi ordinis uiros sibi subrogauerunt ut euangelii seminarium in totam mundi latitudinem per multos predicatores longe lateque dispergeretur et plurimus fructus a pluribus messoribus in orreum christi conferretur hoc etiam eisdem discipulis suis ipsa ueritas precepisse uidetur cum in euangelio ait leuate oculos uestros et uidete regiones quia albe sunt iam ad messem et item messis inquit multa operarii autem pauci rogate dominum messis ut mittat operarios in messem suam holofernes autem altera die precepit exercitibus suis ut ascenderent contra bethuliam filii autem israhel ut uiderunt multitudinem illorum prostrauerunt se super terram mittentes cinerem super capita sua unianimes orantes ut deus israhel misericordiam suam ostenderet super populum suum et adsumentes arma sua bellica sederunt per loca quae angusti itineris tramitem dirigunt inter montuosa et erant custodientes tota die et nocte hortatur semper milites suos spiritalis olofernis et hostis certissimus populi dei ut ascendant contra bethuliam hoc est contra aecclesiam catholicam quae est domus dei uiui ex uiuis lapidibus utique constructa quatenus quoscumque possint inde auferentes ui aut dolo perimant
sed illi unanimitet clamant ad dominum petentes ut misericordiam suam ostendat super populum suum assumuntque arma sua bellica hoc est uirtutum sacrarum studia et custodiunt angusti itineris loca mentis uidelicet suae penetralia ne hostis dolosus aditum patentem alicubi inueniat per quem delectationem carnalem noxia cogitatione introducat
porro olofernis dum circuit per girum repperit quod fons qui influebat in aquaeductum illorum a parte australi extra ciuitatem dirigeret incidi precepit aquaeductum eorum erant tamen non longe a muris fontes ex quibus furtim uidebantur haurire aquam ad refocilandum potius quam ad potandum sed filii ammon et moab accesserunt ad olofernem dicentes filii israhel non in lancea nec in sagitta confidunt sed montes defendunt et muniunt illos colles in precipitio constituti ut ergo sine congressione pugnae possis superare eos pone custodes fontium ut non hauriant ex eis et sine gladio interficies eos uel certe fatigati tradent ciuitatem quid est quod olofernes aquaeductum qui in parte australi a fonte in ciuitatem inferebat aquam precipit incidere nisi quod persecutores fidelium doctrinam euangelii quam ex fonte uiuo procedentem sancti doctores gratia spiritus sancti inluminati per oris sui fistulam in ciuitatem introducunt aecclesiae prohibendo ac mortem minando iubent auferre quatenus indigentia potus uitalis prius in animabus suis sitim sustineant et sic funditus eos poenis inflictis euertant
sed erant fontes ibi non longe ex quibus furtim uidebantur haurire aquam ad refocilandum potus quam ad potandum hos quoque suggerentibus filiis ammon atque moab similiter predo iniquus iussit custodiri ne aliquod refrigerium israhelitae inde haberent
et quid per hos minutos fontes ex quibus ciues bethuliae furtim bibebant nisi dogmata philosophorum quae tam in fisica quam etiam in morali atque inspectiua doctrina aliquod solacium scientiae et honestatis proferre uidentur aecclesiae filiis
sed haec similiter impius persecutor suadentibus iniquis auferre molitur ut undique maxima penuria coartati subito destituantur sic et in regum legitur quod philistim auferentes fabros ferrarios cauerent ne forte facerent hebreis gladium aut lanceam descendebat ergo omnis israhel ad philistim ut exacueret unusquisque uomerem suum et ligonem et securim et sarculum hoc enim diabulus maximo conamine studet ut per ministros suos doctrinae fluenta et uirtutum arma ab aecclesia auferat ut sic nequitiam suam in interitu seruorum dei uelocius expleat
legitur enim in historiis quod gentium principes et maxime iulianus apostata non solum diuinam uerum etiam humanam christianis interdicendo denegarent philosophiam sed tamen uirtutes dei quae per spiritus sui gratiam non solum per uerba quin etiam per internam aspirationem electos suos docet non dereliquit fiduciam habentes in se sed iuxta illud psalmiste redimet animas seruorum suorum et non delinquet omnes qui sperant in se tunc ad oziam congregati omnes uiri feminaeque iuuenes et paruuli simul omnes una uoce dixerunt iudicet deus inter nos et te quoniam fecisti in nos mala nolentes loqui pacifice cum assyriis et propter hoc uendidit nos deus in manibus eorum et ideo non est qui adiuuet cum prosternamur ante oculos eorum in siti et perditione magna et nunc congregate uniuersos qui in ciuitate sunt ut sponte nos tradamus omnes populi oloferni melius est enim ut captiui benedicamus dominum uiuentes quam moriamur et simus obprobrium omni carni haec uox carnalium est qui fide tantum manent in aecclesia ceterum moribus ualde discrepant iuxta illam euangelii parabolam urbi mali pisces cum bonis in sagena domini hactenus inclusi memorantur donec ad litus futuri iudicii perducti poenitus excludantur
hi quoque presentis uitae incommoda grauiter ferentes melius esse credunt presentibus uti diliciis quam pro christi nomine corporalibus affici poenis et caelestibus pro hoc in futuro remunerari bonis tales frequenter magistros suos inportunis querimoniis grauant ex sibi ad luxum saeculi sequendum assentire cogunt unde subiungitur
et cum fatigati his clamoribus et his fletibus lassati siluissent exsurgens ozias infusus lacrimis dixit aequo animo estote fratres et hos quinque dies exspectemus a domino misericordiam forsitan enim indignationem suam abscidet et dat gloriam nomini suo si autem transactis quinque diebus non uenerit adiutorium faciemus haec uerba quae locuti estis quinque dies isti quinque sensus corporis cum quibus presens uita deducitur possunt accipi quasi enim quinque dierum spacium ad inducias doctor iners petit qui corporale solatium auditoribus suis a domino presentialiter dandum indiscrete promittit quasi in sua potestate sit summi datoris munificentia cum magis tempus ac modum tribuendi in dantis quam accipientis consistat potestate
sin autem presentis uitae illis iuxta promisum suum denegatur a superno iudice conferri commodum eos protinus deserunt ad inlicitum declinare appetitum et cedendo persecutoribus suis corporale deuitare subplicium cuius conuentionis placitum iudith nostra hoc est sancta aecclesia respuit et quasi nociuum contemnit quod in sequentibus manifeste declarabitur
et factum est cum audisset haec uerba iudith uidua quae erat filia merari filii idox filii ioseph filii oziae filii elai filii iamnor filii gedeon filii rephoim filii acitob filii melchiae filii enan filii nathaniae filii salathiel filii simeon filii ruben et uir eius fuit manasses qui mortuus est in diebus messis hordiarie instabat enim super alligantes manipulos in campo et uenit aestus super caput eius et mortuus est in bethulia ciuitate sua et sepultus est illic cum patribus suis
erat autem iudith relicta eius uidua iam annis tribus et mensibus sex et in superioribus domus suae fecit sibi secretum cubiculum in quo cum puellis suis clausa morabatur et habens super lumbos suos cilicium ieiunabat omnibus diebus uitae suae preter sabbata et neomenia et festa domus israhel
erat autem eliganti aspectu nimis cui uir suus reliquerat diuitias multas et familiam copiosam ac possessiones armentis boum et gregibus ouium plenas et erat haec in omnibus famosissima quoniam timebat dominum ualde nec erat qui loqueretur de illa uerbum malum
haec itaque cum audisset quoniam ozias promisisset quod transacto quinto die traderet ciuitatem misit ad presbiteros charbri et carmin et uenerunt ad illam et dixit illis quod est hoc uerbum in quo consensit ozias ut tradat ciuitatem assyriis si intra quinque dies non uenerit uobis adiutorium et qui estis uos qui temptatis dominum non est iste sermo qui misericordiam prouocet sed potius qui iram excitet et furorem accendat posuistis uos tempus miserationis domini et in arbitrium uestrum diem constituistis ei sed quia patiens est dominus in hoc ipso paeniteamus et indulgentiam eius lacrimis postulemus non enim quasi homo deus sic comminabitur neque sicut filius hominis ad iracundiam inflammabitur et ideo humiliemus illi animas nostras et in spiritu constituti humiliato seruientes illi dicamus flentes domino ut secundum uoluntatem suam sic faciat nobiscum cito misericordiam suam iudith ergo quod ecclesiae typum habeat magistrorum traditio manifestat interpretatur confitens uel laudans et est filia merari hoc est amaritudinis quia per presentis uitae tribulationem et amaritudinem ad futurae gaudia generatur ubi sancta anima et in mortali carne ueraciter dominum laudabit in aeternum quod enim quinta decmina generatione eadem iudith progenita in scriptura inuenitur hoc nimirum significat quod ipsa ecclesia per eptoadem et octoadem legis et euangelii de patriarchis et apostolis edita est et ad caelestem gloriam promerendam destinata nam hic numerus graduum in psalterio misticae positus est et typum preferet futurae ad caelos ascensionis quo sancti peruenientes merito dicere possunt ecce nunc benedicite dominum omnes serui domini qui statis in domo domini in atriis domus dei nostri haec manasen qui interpretatur oblitus uel necessitas habuit maritum qui et stans in messe hordiaria super alligantes manipulos in campo ueniente estu super caput eius mortuus est quia siue legis decalogo siue ritu gentilitatis priscis temporibus copulata atque obnoxia esse dinoscitur sed ueniente christo et sole euangelii in mundo clarescente omnis illa carnalis obseruantia cessit et quasi uilis messis collectio uelocem finem habuit ad spiritalem quae per christum translata est culturam
quod paulus apostolus multiplici narratione ita ostendit nam ad galatas scribens sic ait priusquam enim ueniret fides sub lege custodiebamur conclusi in eam fidem que reuelanda erat atque lex paedagogus noster erat in christo iesu ut ex fide iustificemur at ubi uenit fides iam non sumus sub pedagogo omnes enim filii dei estis per fidem in christo iesu et item ego inquit per legem legi mortuus sum ut deo uiuam christo confixus sum cruci uiuo autem non ego uiuit uero in me christus quod autem nunc uiuo in carne in fide uiuo filii dei et iterum mihi autem absit gloriari nisi in cruce domini nostri iesu christi per quem mihi mundus crucifixus est et ego mundo ad romanos uero ita ait fratres mei uos estis mortificati legi per corpus christi ut sitis alterius qui ex mortuis resurrexit et rursus lex inquit spiritus uitae liberauit me a lege peccati et mortis finis enim legis christus ad iustitiam omni credenti ad efesios quoque sic ait uos cum essetis mortui delictis et peccatis uestris in quibus aliquando ambulastis secundum saeculum mundi huius secundum principem potestatis aeris huius spiritus qui nunc operatur in filios diffidentiae in quibus et nos omnes aliquando conuersati sumus in desideriis carnis nostrae facientes uoluntates carnis et cogitationum et eramus natura filii ire sicut et ceteri deus autem qui diues est in misericordia per nimiam caritatem suam qua dilexit nos et cum essemus mortui peccatis conuiuificauit nos christo cuius gratia estis saluati et iterum per quod memores estote quod aliquando uos qui eratis gentes in carne qui dicimini preputium ab ea quae dicitur circumcisio in carne manufacta qui eratis in illo tempore sine christo alienati a conuersatione israhel et hospites testamentorum promissionis spem non habentes et sine deo in hoc mundo nunc autem in christo iesu uos qui aliquando eratis longe facti estis prope in sanguine christi ipse est enim pax nostra qui fecit utraque unum et medium parietem maceriae soluens inimicitias in carne sua legem mandatorum decretis euacuans ut duos conderet in semetipsum in unum nouum hominem faciens pacem et reconciliat ambos in uno corpore deo per crucem interficiens inimicitias in semetipso et ueniens euangelizauit pacem uobis qui longe fuistis et pacem his qui propre quod autem dicit iudith post uiri sui mortem iam annis tribus et mensibus sex relictam esse uiduam significat ecclesiam a mundi inlecebris destitutam sanctae trinitatis fidem et bonorum operum habere perfectionem
quae in superioribus domus suae fecit sibi secretum cubiculum in quo cum puellis suis clausa morabatur cum in arce mentis suae firmam posuit custodiam ut non per diuersa uanis deflueret desideriis sed cum cogitationibus mundis incontaminatam se in conspectu sui seruaret conditoris
haec habebat super lumbos suos cilicium et ieiunabat omnibus diebus qui per continentiam uitae et mortificationem uoluptatum terrena in se crucifixit desideria et concupiscentias carnis restringebat futurae uitae sollemnitatibus et sabbato animarum in caelesti regno omnimodo se preparans ubi pro presente tribulatione cum sanctis angelis plenum perceptura est gaudium
cui uir suus reliquerat diuitias multas et familiam copiosam ac possessiones armentis boum et gregibus ouium plenas quia siue ex ueteris legis instructione siue etiam ex philosophice doctrinae institutione cum moralibus disciplinis multiplices opes sibi aecclesia ad christum ueniens reseruabat scientiae
hinc et doctor gentium se gloriabatur se nutritum esse secus pedes gamalielis qui erat doctor legis honorabilis et moyses eruditus esse legitur omni sapientia et doctrina aegyptiorum si cui uero hic sensus displicuerit quo diximus manasen uirum iudith legis decalogum siue ritum gentilitatis significare potest eum altiore mysterio ad christum qui est uerus sponsus aecclesiae transferre qui bene manasses dici potest qui obliuisci nos faciet calamitatis pristinae per consolationem futurae uitae
hic ergo in diebus messis hordiariae hoc est in conlectione plebis iudaice cum mitteret predicare apostolos suos euangelium et congregare manipulos credentium de terra israhelitarum uenit aestus super caput eius quando excitabant illi persecutionem causa diuinitatis eius
caput uero christi est deus nam maxime scandalum inde sumebant iudaei quod diceret patrem suum esse deum dicentes ad illum de bono opere non lapidamus te sed de blasphemia et quia tu homo cum sis facis te ipsum deum et ad pilatum nos inquiunt legem habemus et secundum legem debet mori qui filium dei se fecit passus est ergo dominus iesus in gente sua et sepultus in horto hierosolimitano tertiaque die resurrexit a mortuis ascendens in caelos sedet ad dexteram dei patris inde uenturus iudex uiuiorum ac mortuorum huius ergo sponsa postquam ablatus est ab ea sponsus ieiunio et abstinentiae operam dedit omnibus diebus uitae suae utique usque ad consummationem saeculi seruans castitatem fidei nec ullo modo consentit erroribus hereticorum pollui
cui uir suus reliquerat diuitias multas spiritalis profecto sapientiae et omnium uirtutum familiamque copiosissimam cum omnium gentium ad eam congregauit multitudinem infinitam possessiones quoque in armentis boum et gregibus ouium qui subdidit ei non solum eos qui utiles potuerunt fieri in agro dominico sed etiam illos qui innocentiam mentis atque oboedientiam actu inpenderent deuoto
haec in omnibus famosisima quoniam ualde timet dominum cuius laudes salomon iuxta finem prouerbiorum suorum plenissime explicat ubi inter cetera ita dicit mulier timens dominum ipsa laudabitur date ei de fructu manuum suarum et laudent eam in portis opera eius hinc et esaias ait timor domini ipse est thesaurus eius itaque cum audisset iudith quoniam ozias promisisset quod transacto quinto die traderet ciuitatem reprobauit sententiam iniustum iudicans domino miserationis suae tempus constituendum cum ille solus prae omnibus nouit et tempus et modum miserationis suae ac propterea non licet cuique petulanter pro aliqua rem dominum postulare sed magis ad arbitrium eius cuncta referre sicut legitur quidam patrum in oratione tantum dixisse fili deo sicut uis et sicut scis miserere mei
unde in libro danielis tres pueri nabuchodonosor impiissimo regi qui illis poenas inferre minabatur et dei potentiam blasphemauit ita leguntur respondisse non oportet nos de hac re respondere tibi ecce enim deus noster quem colimus potest eripere nos de camino ignis et de manibus tuis o rex liberare quod si noluerit notum sit tibi rex qui deos tuos non colimus et statuam auream quam erexisti non adoramus nullo modo ergo oportet christianum cui caelestis regni patria promissa est de presentis uitae commodis nimium certate ac dominum inordinatae postulare qui dedit maiora ipse procurat etiam et minora de quo ipsa ueritas in euangelio ait nolite ergo solliciti esse dicentes quid manducabimus aut quid bibemus aut quo operiemur haec enim omnia gentes inquirunt scit enim pater uester qui his omnibus indegetis quaerite ergo primum regnum dei et iustitiam eius et omnia haec adicientur uobis hinc et apostolus ait si autem in hac uita tantum in christo sperantes sumus miserabiliores sumus omnibus hominibus ergo presens uita sit fidelibus christi in usu futura autem in fructu salutis aeternae res temporalis in itinere desideretur aeterna in peruentione quasi ex latere respiciatur quicquid in hoc mundo agitur ante nos autem tendant mentis oculi dum tota intentione illa conspiciunt ad quae perueniemus
et nunc fratres quoniam uos qui estis presbiteri in populo dei ex uobis pendet anima illorum ad eloquium uestrum corda eorum erigite ut memores sint quia temptati sunt patres nostri ut probarentur si uere colerent deum suum memores esse debent quomodo pater noster abraham temptatus est et per multas tribulationes probatus dei amicus effectus est sic isaac sic iacob sic moyses et omnes qui placuerunt deo per multas tribulationes transierunt fideles illi autem qui temptationes non susceperunt contimore domini et inpatientiam suam et inproperium murmurationis suae contra dominum protulerunt exterminati sunt ab exterminatore et a serpentibus perierunt preteritorum patrum fortia gesta presentium sunt documenta salubria unde iudith summos patriarchas gentis israhelitarum hoc est abraham isaac et iacob et primum ducem eorum moysen in exemplum fidei ac patientiae narratione sua introduxit et e contrario impios murmuratores et querellosos in testimonium pusillanimitatis et inpatientiae suae exhibuit ut ex bonis utile nobis ad imitandum uirtutis sumamus exemplum et ex malis discamus prauitatis suae deuitare opus nefarium ne forte extermini illorum patiamur tormentum unde adhuc subditur
et nos ergo non ulciscamur nos pro his quae patiamur sed reputantes peccatis nostris haec ipsa minora esse supplicia flagella domini quasi serui qui corripimur qui ad emendationem non ad perditionem nostram euenisse credamus haec est enim uia ueritatis ut in flagellis domini humiliemus animas nostras et patientiam habere studeamus reputantes peccatis nostris que iuste patimur immo etiam minorem meritis nostris esse uindictam sed per bonitatem dei nobis ad sufferendum temperatam credamus qui uult omnes homines saluos esse et ad agnitionem ueritatis peruenire miseretur omnium et nihil odit eorum que fecit dissimulans peccata hominum propter penitentiam et parcens illis propter suam magnam misericordiam quia ipse solus est dominus deus noster
et dixerunt illi ozias et presbiteri omnia quae locuta es uera sunt et non est in sermonibus tuis ulla reprehensio nunc ergo ora pro nobis quoniam mulier sancta es et timens deum nulla reprehensio est in sermonibus iudith sed omnia uera sunt quae loquitur quia omnia quae aecclesia catholica in confessione uerae fidei seu in doctrina sanctae religionis profert laudabilia sunt ualde et absque ulla reprehensione cuius merita et dignitatem credendum est singulos quosque fideles apud domini clementiam multum adiuuare quod ita digne fit si unusquisque curet ut sicut probauit uerum esse quod ecclesia docet ita actibus imitetur quod ipsa honestis exemplis persuadet de quo et subditur
et dixit illis iudith sicut quod loqui potui dei esse cognoscitis ita quod facere disposui probate si ex deo est et orate ut firmum faciat consilium meum deus stabitis uos ad portam nocte ista et ego exeam cum abra mea et orate ut sicut dixistis in diebus quinque respiciat dominus populum suum israhel commendat iudith presbiteris portam quia sacerdotibus christi sancta ecclesia sollicitam castrorum dei commendat custodiam ut peruigili intentione ac solerti cura per arma orationum ea munire et contra hostium insidias inlesa seruare studeant
quibus abscedentibus iudith ingresa est oratorium suum et induens se cilicio posuit cinerem super caput suum et prosternens se domino clamabat ad dominum dicens domine deus patris mei symeon qui dedisti illi gladium in defensione alienignarum qui uiolatores extiterunt in coinquinatione sua et denudauerunt femur uirginis in confusionem et reliqua quid est quod post uerba quae ad presbiteros locuta est iudith petitura dominum ingressa est oratiorium suum nisi quod sollicitudo sanctorum post completum fortis predicationis obsequium introrsus ad cordis sui redit secretum ut ibi expleat munda conscientia purae orationis officium iuxta illam sententiam saluatoris qua in euangelio docuit dicens tunc autem cum oraueris intra in cubiculum et clauso ostio ora patrem tuum et pater tuus qui uidet in absconso reddet tibi induit se cilicio cum penitentiam pro peccatis agit cinerem super caput ponit cum fragilitatis suae memoriam in mente recondit prosternens se ad dominum clamat dum per humilitatis affectum se a domino exaudiri sperat quia scriptum est sacrificium deo spiritus contribulatus cor contritum et humiliatum deus non spernit et bene in oratione commemorat actum simeonis patriarchae qui cum leui fratre suo gladio ultionis uindicauit stuprum sororis suae alienigenis quia futurum erat quod olofernis qui in iudith opus explere uoluit libidinis gladio puniretur diuini exanimis
respice castra assyriorum nunc sicut tunc castra uidere aegyptiorum dignatus es quando post seruos tuos armati currebant confidentes in quadrigis et in aequitatu suo et in multitudine bellatorum sed aspexisti super castra eorum et tenebrae fatigauerunt eos tenuit pedes eorum abyssus et aquae operuerunt eos sic fiant et isti domine qui confidunt in multitudine sua et in curribus suis et in scutis et in sagittis suis et lanceis gloriantur et nesciunt quia tu ipse es deus noster sicut superius conparauit libidinosis luxuriosos ita et nunc tumidis superbos assyrios enim in armis suis confidentes aegyptiis dudum aduersus israhelitas preliantibus assimilauit ut ostenderet quia sicut ibi et potentia dei manifestata est in submersione pharaonis et aegyptiorum ita et hic declarari possit in subuersione olofernis et assyriorum quia idem dominus eadem potentia eademque iustitia tunc et nunc et per omnia manet secula
fac domine ut gladio proprio eius superbia amputetur capiatur laqueo oculorum suorum in me et percuties eum ex labiis caritatis meae da mihi in animo constantiam ut contemnam illum et uirtutem ut euertam illum erit enim memoriale nominis tui cum manus feminae deiecerit eum non enim in multitudine est uirtus tua domine neque in equorum uiribus uoluntas tua nec superbi ab initio placuerunt tibi sed humilium et mansuetorum tibi semper placuit deprecatio uidetur quibusdam minus intelligentibus quod precationes sanctorum contra reprobos quae in scripturis aliquando commemorantur quasi maledictiones sint cum nullo modo haec uerba ex uoto malitiae quae in sanctorum cordibus nequaquam fieri potest sed ex spiritu prophetiae processerint quod enim spiritus sanctus presciebat esse iusto iudicio reprobis futurum hoc per sanctorum ora predixit faciendum
ut est illud in psalmis fiat mensa eorum coram ipsis in laqueum et in retributionem et in scandalum obscurentur oculi eorum ne uideant et dorsum illorum semper incurua et reliqua et paulus in epistola sua ita scripsit dicens alexander erarius multa mihi mala ostendit reddet illi dominus secundum opera sua qui et in hactibus apostolorum ad annaniam pontificem os eius percutere iubentem ait percutiet te deus paries dealbate unde et uerba ista iudith quibus dicit capiatur laqueo oculorum suorum in me et percuties eum ex labiis caritatis meae non sunt maledictiones intellegende sed de uenturis preconia prophetiae
hoc enim spiritus sanctus per os sanctae feminae uoluit premonstrare quod sciebat nefarium principem nequitia sua promereri nec non et illud etiam in mistico opere presagere quod omnis hereticus siue scismaticus seu etiam iudaeus uel paganus qui ecclesiam christi prauo dogmate seu peruerso exemplo corrumpere uoluerit proprio superbiae suae gladio caput uoluntatis iniquae per sententiam iusti iudicis amputetur et inferni curciatibus subigendus poenas dolorum sentiet in aeternum
factum est autem iudith cum cessasset clamare ad dominum surrexit de loco quo iacuerat prostrata domino uocauitque abram suam et descendens in domum suam abstulit a sae cilicium et exuit se uestibus uiduitatis suae et lauit corpus suum et unxit se myrro optimo et discriminauit crinem capitis sui et inposuit mitram super caput suum et induit se uestimentis iucunditatis suae induitque sandalia pedibus suis adsumpsitquae dextraliola et lilia et inaures et anulos et omnibus ornamentis suis ornauit se cui etiam dominus contulit splendorem quoniam omnis ista compositio non ex libidine sed ex uirtute pendebat et ideo dominus hanc in illa pulchritudinem ampleauit quid est quod iudith post peractam orationem exuit se uestimentis lugubribus et induit se uestimentis iucunditatis nisi quod sancta ecclesia licet aliquando pro peccatis suis penitentia gerat affectum tamen spe remissionis et futuri premii anxium satis exhilarat animum lauit corpus suum cum actus corporis sui penitentiae lacrimis mundat
unget se myrro optimo cum in ipsa mortificatione carnis caritatis ac ceterarum uirtutum se replet odore discriminat crinem capitis sui cum solerti discretione singulas cogitationes distinguit cordis inponit mitram capiti cum galeam salutis circumdat menti
induit pedes suos sandaliis cum gressus operum suorum euangelicis munit doctrinis assumit dextraliola et lilia et inaures et anulos in dextraliolis spes futurorum bonorum exprimitur quae in dextra dei sanctis in futuro dantur in liliis castitas in inauribus oboedientiae deuotio et in anulo signaculum fidei designatur
his ergo omnibus ornamentis se sancta ecclesia ornat quia omnium uirtutum decore se inlustrare certat cui etiam dominus contulit splendorem gratiae suae quoniam omnis ista conpositio non ex libidine presentis uitae sed ex uirtute pendebat futurae
et ideo dominus hanc in illa pulchritudinem ampliauit ut incomparabili decore omnium oculis appareret quia ualde iustum est ut qui dilectionis dei perfectae feruet amore omnium dignus habeatur honore
inposuit itaque abrae suae ascopam uini et uas olei et pulenta et lapates et panes et caseum et profecta est quid est quod iudith ad agonem processura abrae suae inposuit ad portandum ea quae in uia sibi fuerunt sibi necessaria nisi quod sancta ecclesia in stadio istius mundi certare contra hostem properans quorundam carnalium ad usus suos presenti utitur ministerio qui si fideliter illud peregerint poterunt ad ueram libertatem peruenire ita ut coheredes et participes futurae possessionis efficiantur sicut memorata abra in fine istius libri libera a iudith domina sua dimissa commemoratur
sepe enim contingit ut qui in scientia et moribus minus perfecti sunt et presentium rerum amore quodam modo inretiuntur sacramentis aeclesiasticis communicent et de rebus suis spiritalibus magistris deseruiant solaciisque corporalibus illos obsequantur sed tamen ad renuntiandum omnibus quae possident et apostolicae perfectionis normam tenendam non sunt idonei
unde diues in euangelio se precepta dei custodisse redemptori nostro respondit sed tamen ad perfectionem tendere uenditis omnibus rebus suis et datis pauperibus eumque sequi iuxta eius monita non consentiebat
portat quidem haec abra hoc est carnalium turba tradente sibi sancta aeclesia ascopam uini et uas olei et polentam et panes cum sacramenta diuina in frumento uino confecta corpus uidelicet et sanguinem domini et crismatis unctionem uenerabiliter seruat
portat et lapates et caseum est lac coagulatum quae utraque possunt in fide et dilectionem cibum significare animarum
sed haec omnia abra ista ad suum libitum uertere uel proprio uti arbitrio uti non permittitur quin potius ea ad usum ac dispensationem dominae suae seruare ordinatur quia iustum ualde est ut qui nondum perfecte nouit moderamina uitae suae non subito rector fiat uitae alienae sed magis ei subditus fiat qui uita et doctrina regulam tenent iustitiae
factum est autem cum descenderet montem circa ortum diei occurrerunt ei exploratores assyriorum et tenuerunt eam dicentes unde uenis aut quo uadis quae respondit filia sum hebreorum ideo ego fugi a facie eorum quoniam futurum agnoui quod dentur uobis in depredationem pro eo quod contemnentes uos noluerunt ultro tradere se ipsos ut inuenirent misericordiam in conscpectu uestro qui sunt exploratores assyriorum nisi philosophi gentilium et curiosi scrutatores humanarum disciplinarum hi quasi iudith nostram a iudeis transeuntem ad gentes conprehendere nitebantur cum predicatores euangelii relinquentes ob perfidiam iudeos et ad gentium predicationem properantes suis dogmatibus uincere ac superare conabantur quos ad tabernaculum olofernis ducebant cum principibus gentium quasi obnoxios tradebant sed considerata sinceritate religionis eorum protinus a uinculis absolutos in domo principis hoc est sub dominatione secularium libere manere permiserunt unde in actibus apostolorum legitur paulus apud athenas commorans disputasse atque disseruisse cum epicureis et stoicis philosophis quem cum audirent de iesu et resurrectione ipsius adnuntiasse adprehensum eum ad ariopagum duxerunt dicentes possumus scire quae sit haec noua quae a te dicitur doctrina noua enim quaedam infers auribus nostris uolumus ergo scire quidnam uelint haec esse quibus cum manifestissima oratione fidem dei exposuisset quidam ex eis inridebant eum quidam uero uiri adherentes ei crediderunt in quibus erat et dionisius ariopagita et mulier nomine thamaris et alii cum eis nonnulli
post haec quoque egressus ab athenis uenit corinthum ubi apud aquilam et priscillam moratus scenofactoria arte operabatur et testificabatur omnibus ad se uenientibus iesum christum sic et idem apostolus apud romanos in libera manens custodia predicabat uerbum dei cum omni fiducia et suscipiebat omnes qui ingrediebantur ad eum nemine prohibente
hinc et in historiis aeclesiasticis legitur quod ipsi principes gentium uisa mansuetudine ac sobrietate fidelium poenas ac uim eis inferre conpescuerint sic et tiberius caesar edicta firmauit ne quid aduersum doctrinae christi atque contrarium moliretur accusatoribusque christianorum mortem comminatus est
sic et claudius imperator licet iudeos diuersis calamitatibus affligeret tamen christianos non lesit unde factum est quod ipso regnante petrus apostolus in urbe romana predicando plurimos ad fidem christi conuerteret sic et traianus licet primum christiani nominis errore deceptus confessores christi persecutus sit tamen plinii secundi relatu admonitus et de christianorum modestia instructus rescriptis lenioribus temperauit edictum
similiter et elius adrianus per quadratum discipulum apostolorum et aristidem uirum atheniensem de christiana religione instructus atque eruditus precepit per epistolam ad minuntium fundanium proconsulem assiae datam ut nemini liceret christianum et sine obiectu criminis aut probatione damnare idemque continuo pater patriae in senatu ultra morem maiorum appellatur et uxor eius augusta
adrianus rempublicam iustissimis legibus ordinauit bellum contra sauromatas gessit et uicit iudeos sane perturbatione scelerum suorum exagitatos et palestinam prouinciam quondam suam depopulantes ultima caede perdomuit ultus est christianos quos ilico theba duce cur sibi aduersum romanos non adsentarentur excruciabant precepitque ne cui iudeo introeundi hierosolimam esset licentia christianis tantum ciuitate permissa quam ipse in optimum statum murorum exstructione reparauit et eliam uocari de pronomine suo precepit
uidens itaque iudith olofernem sedentem in conopeo quod erat ex purpura et auro et smaragdo et lapidibus preciosis intextum et cum in faciem eius intendisset adorauit eum prosternens se super terram et eleuauerunt illam serui olofernis iubente domino suo quod iudith adorat olofernem non est perturbatio timoris sed conseruatio ordinis quoties enim sancti uiri terrenae potestati inpendunt honorem non ex uitio adolationis sed ex iure dignitatis hoc faciunt
unde princeps apostolorum in epistola sua docuit dicens subditi igitur estote omni humanae creaturae propter deum siue regi quasi precellenti siue ducibus tamquam ab eo missis ad uindictam malefactorum laudem uero bonorum quia sic uoluntas dei est ut benefacientes obmutescere faciatis inprudentium hominum ignorantiam quasi liberi et non quasi uelamen habentes malitiae libertatem sed sicut serui dei omnes honorate fraternitatem diligite deum timete regem honorificate hinc et paulus ait omnibus potestatibus sublimioribus subditi estote non est enim potestas nisi a deo quae autem sunt a deo ordinata sunt itaque qui resistit potestati dei ordinationi resistit qui autem resistunt ipsi sibi damnationem adquirunt nam principes non sunt timori boni operis sed mali uis autem non timere potestatem bonum fac et habebis laudem ex illa dei enim minister est tibi in bono si autem malum feceris time non enim sine causa gladium portat dei enim minister est uindex in ira ei qui malum agit ideo necessitate subditi estote non solum propter iram sed et propter conscientiam ideo enim et tributa prestatis ministri enim dei sunt in hoc ipsum seruientes et item reddite inquit omnibus debitum cui tributum tributum cui uectigal uectigal cui honorem honorem cui timorem timorem unde helias propheta in regum legitur adorasse impiissimum regem achab non utique pietate diuini cultus sed honoris officio
hinc et supra memoratus apostolus paulus in actibus apostolorum coram agrippa rege et festo preside causam suam agens mansueta uerba et auditorem conciliantia protulit dicens ad agripam de omnibus quibus accussor a iudeis rex agrippa aestimo me beatum apud te cum sim defensurus me hodie maxime te sciente omnia quae apud iudeos sunt consuetudinis et questionis per quod obsecro patienter me audias et ad festum se arguentem atque ei dicentem insanis paule multae te litterae ad insaniam conuertunt respondit non insanio inquit optime feste sed ueritatis et sobrietatis uerba loquor scit enim de his rex ad quem et constanter loquor latere enim eum nihil horum arbitror neque enim in angulo quicquid horum gestum est credis agrippa rex prophetis scio qui credis et cetera similiter et uerba quae ad ipsum olofernem de suo aduentu et de iudeorum futuro casu iudith loquitur non sunt adolationis profana mendacia sed futurae prophetiae ueneranda misteria praedixit enim quae homicidis et preuaricatoribus legis dei a gentibus et romanis principibus futura erant supplicia et quae uniuersae terrae ipsorum propter peccata eorum immineret subuersio sic enim ait
nec hoc latet quod locutus est achior nec illud ignoratur quod ei iusseris euenire constat enim deum nostrum sic peccatis offensum ut mandauerit per prophetas suos ad populum quod tradat eum pro peccatis suis et quoniam sciunt se offendisse deum suum filii israhel tremor tuus super ipsos est insuper etiam fames inuasit eos et ab ariditate atque iam inter mortuos computantur denique hoc ordinant ut interficiant pecora sua et sanquinem eorum bibant et sancta domini sui quae precepit deus non contingi in frumento uino et oleo haec cogitauerunt inpendere et uolunt consumere ergo quoniam haec faciunt certum est quod in perditionem dabuntur quod ego ancilla tua cognoscens fugi ab illis et misit me dominus haec ipsa nuntiare tibi et reliqua scriptum est enim in aeclesiastica historia quod instante tempore uastationis hierusolimorum apostoli quidem ab illis prius fugati per omnem locum dispersi pergerent in uirtute christi qui eis preceperat dicens euntes baptizate omnes gentes in nomine patris et filii et spiritus sancti aeclesia uero quae in hierosolimis fuerat congregata responso a deo accepto emigrare iubetur et transire ad oppidum quoddam pellam nomine trans iordinen quo ablatis ex urbe sanctis et iustis uiris uindictae caelesti fieret locus tam de urbe sacrilega quam de populo impio per excidium patriae euersionemquae sumende
quantis ergo malis gens tunc uniuersa multata sit utque ipsa iudae terra bello fame igni caedibusquae uastata sit quanta populorum milia patres simul cum coniugibus ac paruulis librii absque numero et absque discretione trucidati sunt quae etiam diuersarum urbium obsidiones sed et ipsius magnificae et famosissime ciuitatis hierusalem quanta uastitas et quanta fuerit diuersorum montium strages quisue per haec singula bellorum exstiterit modus et ut secundum id quod prophetae predixerant abhominatio desolationis in ipso quondam dei famosissimo collocata sit templo utque ad ultimum cuncta ignis populatus sit et flamma consumserit si qui plenius nosse uult historias iosephi relegat
nos uero ex his ea tantum quae ad explanationem suscepti operis sufficiunt adsumemus et in quibus refert quod ex omni iudaea populi in die sollemni paschae hierusolima uelut exitiali quadam manu cogente conuenerant quos tricies centena milia hominum dicit fuisse iusto scilicet dei iudicio tempore hoc ultionis electo ut qui in diebus paschae saluatorem suum et salutare christum domini cruentes manibus et sacrilegis uocibus uiolauerant in ipsis diebus uelut in unum carcerem omnis multitudo conclusa feralis poenae exitium quod merebatur exciperet
narrat quidem propter haec idem historicus in quinto historiarum suarum libro quantam famem quantamque perniciem sedicionis iudeorum gens antequam urbs caperetur pertulerat ita ut a miseris omnis spes excluderetur salutis et inualescens acerbitas famis domos simul et familias gentemque uastaret nam cum in penetralibus strata iacerent mulierum paruulorumque cadauera per plateas uero infelicium senum corpora fame magis quam aetate consumpta iuuenes uero atque omnis aetas robustior uelut simulacra quedam in uiis et egressibus loci oberrabant corruentes quocumque loco gressum subruisset inaedia
sepelire autem cadauera proximorum nec defunctorum multitudo nec uirium debilitas permittebat simul et pro suae unusquisque uitae incerto denique aliquanti supra eos quos sepeliebant animas emisere multi etiam dum prosecuntur funera priusquam ad sepulchrum ueneretur efflabant sed nec planctus ex more defunctis exhibebatur aut luctus quia hoc sibi totum uindicauerat famis sed ne ariditas inaediae humorem cuiquam reliquerat lacrimarum
obsederant ciuitatem profunda silentia et nox plena mortis cuncta contexerat in quibus malis omnibus grauiores soli uigebant predones qui nec sepulchra quidem diripere et spoliare cadauera inlicitum ducebant non tam predam petentes quam scelus inrisione cumulantes et aciem gladiorum suorum in cadauerum obtruncatione probantes
placuerunt autem omnia uerba haec coram oloferne et coram pueris eius et mirabantur ad sapientiam eius et dicebant alter ad alterum non est talis mulier super terram in aspectu in pulchritudine et in sensu uerborum et dixit ad illam olofernis bene fecit deus qui misit te ante populum ut des illum tu in manibus nostris et quoniam bona est promissio tua si fecerit hoc mihi deus tuus erit et meus deus et cetera prima uia salutis fuit gentibus ministros uerbi dei ac predicatores euangelii gratanter recipere et eorum dictis fidem prebere sicque paulatim per eorum doctrinam ad agnitionem ueritatis peruenire unde dominus in euangelio discipulis suis precepit dicens in quamcunque ciuitatem aut castellum intraueritis interrogate quis in ea dignus sit et ibi manete donec exeatis intrantes autem in domum salutate eam dicentes pax huic domui et si quidem fuerit domus digna ueniet pax uestra supra eam si autem non fuerit digna pax uestra ad uos reuertetur iudith ergo nostra quia aditum deuote susceptionis apud gentes inuenit ad effectum suae uoluntatis peruenit unde beatus est qui non prauo animo sed sincero cordis affectu legatum ueritatis suscipit quia qui peruersa intentione cum oloferne atque cum herode deum se querere fingit nequaquam ad eius gloriae conspectum laetabundis se pertingere gaudebit sed suae iniquitatis condignas poenas in fine se luere dolebit
tunc iussit eam introire ubi repositi erant thesauri eius et iussit illic manere eam et constituit quid daretur illi de conuiuio suo cui respondit iudith et dixit nunc non potero manducare ex his quae mihi precipis tribui ne ueniat super me offensio ex his autem quae mihi detuli manducabo cui olofernis ait si defecerint tibi ista que tecum detulisti quid faciemus tibi et dixit iudith uiuit anima tua domine meus quoniam non expendet omnia hec ancilla tua donec faciat deus in manu mea haec quae cogitaui et reliqua quid est quod olofernis iudith ibi manere precepit ubi sui thesauri erant repositi nisi quod prinipatus seculi huius praedicatoribus euangelii apud eos plerumque consentit habere locum qui mentem habent intelligibilem et sane fidei receptricem intentio enim bonae uoluntatis thesaurus preciosissimus est cordis ubi iudith typica manet quia ibi sancta aeclesia stabiliter permanet
sed conqueritur olofernis iudith uictualia quae secum adportauit deficere et querit si quo modo possit sui conuiuii eam participem efficere cum apud gentilium principes aliquando despectus et uilis esse uidetur cultus religionis christianae et exsecutores eius student ad inmundiciam idolorum seu ad inlecebras carnalium uoluptatum pertrahere
sed illi fido animo et spe certa promittunt sibi gratiam celeriter subuenire diuinam insistunt precibus tota nocte istius mundi et lacrimarum fonte se baptizant lauant cum psalmista per singulas noctes lectum cordis sui ac stratum cogitationum suarum piis fletibus rigant sicque triduo catholicae confessionis per fidem spem et caritatem orationem suam explentes quarto tandem die hoc est euangelii choruscante luce uictoriam sibi de oste preparant ipsumque mortis ac tenebrarum auctorem propria malitia caecatum aeterno reatu obnoxium damnant
et ita mater ecclesia innocentes ab iniqua persecutione et iniusta oppressione gratia dei opitulante liberat ac triphum de hoste nefando ad ciues suos redigens gloriosissime secum reportat
tunc introiuit uaga ad iudith et dixit non uereatur bona puella introire ad dominum meum ut honorificetur ante faciem eius ut manducet cum eo et bibat uinum cum in iucunditate cui respondit quae ego sum ut contradicam domino meo omne quod erit ante oculos eius bonum et optimum faciam quicquid autem illi placuerit hoc mihi erit optimum in omnibus diebus uitae meae et surrexit et ornauit se uestimento suo et ingressa stetit ante faciem eius cor autem olofernis concussum est erat enim ardens in concupiscentia eius quae uagao iudith persuadet ad inlicitas pertinet uoluptates quae autem iudith respondit boni animi ostendit uirtutes ille prouocat ad libidinis luxum ista se paratam testatur ad caelestis imperi iussum ornat se suis uestimentis quia cultum exhibet uerae pietatis stat ante faciem principis quia eum resurgere hortatur a ruina impetatis sed uae illi qui bonarum rerum usum pessimum habere appetit qui enim ad exemplum olofernis uirtutes spiritales ad carnales reflectere uult concupiscentias
deo autem gratias qui semper triumphat nos in christo iesu et odorem notitiae suae manifestat per nos in omni loco quia christi bonus odor sumus deo in his qui salui fiunt et in his qui pereunt aliis quidem odor mortis in mortem aliis quidem odor uitae in uitam et dixit ad eam olofernis bibe nunc et accumbe in iucunditate quoniam gratiam inuenisti coram me et dixit iudith bibam domine quoniam magnificata est anima mea hodie pre omnibus diebus meis et accepit et manducauit et bibit coram ipso ea que parauerat illi ancilla eius nota quod iudith apud olofernem conuersans non coinquinata est cibis uel potu gentilium sed ea manducauit et bibit quae sibi preparauerat ancilla eius quia ecclesia inter gentes habitans nullo modo polluitur idololatria aut superstitione gentilitatis sed his utitur quae uictui suo iudicat esse condigna quae deuotio fidelium per obedientiam et exercitium bonis operis sibi preparat de quo cibo ipsa ueritas in euangelio ait operamini cibum non qui perit sed qui permanet in uitam aeternam et alibi discipulis rogantibus eum ut manducaret respondit ego cibum habeo manducare quem uos nescitis meus enim cibus est ut faciam uoluntatem eius qui misit me et perficiam opus eius erant autem omnes fatigati a uino eratque iudith sola in cubiculo porro olofernis iacebat in lecto nimia ebrietate sopitus uinum olofernis et satellitum eius illud erat a quo apostolus credentes conpescuit dicens nolite inebriari uino in quo est luxuria et in cantico deuteronomii de huiuscemodi uino scriptum est uua eorum uua fellis et botrus amaritudinis furor draconum uinum eorum et furor aspidum insanabilis hoc ergo uino debriatus hostis aecclesiae iacebat in lecto nefandae securitatis qua se inpune posse peccare confidebat iuxta illud impius cum in profundum malorum uenerit contempuit sed semetipsum fallebat quia ad perditionem perpetuam inprouidus tendebat
dixitque iudith puellae suae ut staret foris ante cubiculum et obseruaret stetitque iudith ante lectum orans cum lacrimis et labiorum motu in silentio dicens confirma me domine deus israhel et respice in hac ora ad opera manuum mearum ut sicut promisisti hierusalem ciuitatem tuam erigas et hoc quod credens per te posse fieri cogitaui perficiam et haec cum dixisset accessit ad columnam quae erat ad caput lectuli eius et pugionem eius qui in ea ligatus pendebat exsoluit cumque euaginasset illum adprehendit comam capitis eius et ait confirma me deus domine deus israhel in hac hora et percussit bis in ceruicem eius et abscidit caput eius et abstulit conopeum eius a columnis et euoluit corpus eius truncum columna quae erat ad caput lectuli olofernis significat duriciam praui cordis quae errorem genuit melefidae securitatis gladius qui in ea ligatus pendebat malitia est iniquae intentionis coma capitis elatio superbae mentis ceruix uero contumacia iniquae actionis et conopeum hoc est rete muscarum insidias significat dolosae cogitationis
commendat ergo iudith nostra puellae suae ostiorum custodiam quia sancta aeclesia unicuique fidelium catholicae fidei precipit habere obseruantiam orat ipsa cum lacrimis quia supernum auxilium poscit intima deuotione cordis accedit ad columnam et exsoluit pugionem per quem hostis nequissimi amputet caput cum denudata malitia duri cordis abscidit ab oste occasionem proteruae temptationis
aufert et conopeum quia fraudes eius detegit quibus simplices et incautos inplicare contendit sicque truncum hostis corpus euoluit cum ipsum inimicum ex omni parte infirmum et debilem esse ostendit ut eo facilius bellatores christi confidant hostem nequissimum se uincere posse qui eum pleniter ediscunt fragilem et superabilem fore
et post pusillum exiuit et tradidit caput olofernis ancillae suae et iussit ut mitteret illud in peram suam et exierunt duae secundum consuetudinem suam quasi ad orationem et transierunt et gyrantes uallem uenerunt ad portam ciuitatis et dixit iuith a longe custodibus murorum aperite portas quoniam nobiscum est deus qui fecit uirtutem in israhel quid est quod iudith ancillae suae tradidit caput olofernis ut mitteret illud in peram suam nisi quod sancta ecclesia auditoribus suis recordationem confecti belli non uult labi a cogitatione mentis sed sollicite seruari in memoria cordis ita enim de triumpho hostis quando eum per diuinam gratiam in aliquo superamus gaudere debemus ut iterum eum contra nos bellum disponere non diffidamus
propter quod dicit petrus apostolous sobrii estote et uigilate quia aduersarius uester diabolus tanquam leo rugiens circumit querens quem deuoret cui resistite fortes fide hinc et paulus ait non quod iam acceperim aut iam perfectus sim sequor autem si conprehendam in quo et conprehensus sum a christo iesu fratres ego me non arbitror conprehendisse adhuc unum autem quae quidem retro sunt obliuiscens ad ea uero quae sunt priora extendens me ad destinatum persequor ad brauium supernae uocationis dei in christo iesu quicumque ergo perfecti sumus hoc sentiamus et gyrantes inquit uallem uenerunt ad portam ciuitatis uallem ambulando gyrat qui humilitatem in omni actu suo seruat hic peruenit ad portam ciuitatis quia ille pertingit ad introitum regni caelestis unde ipse qui humilitatis et oboedientiae summae exemplar nobis a deo factus est per quem uitae aeternae habemus aditum qui in euangelio ait ego sum hostium per me si quis introierit ingredietur et egredietur et pascua inueniet ipse alibi ait uenite ad me omnes qui laboratis et honerati estis et ego reficiam uos tollite iugum meum super uos et discite a me quia mitis sum et humilis corde et inuenietis requiem animabus uestris et dixit iudith a longe custodibus murorum aperite portas quoniam nobiscum est deus qui fecit uirtutem in israhel custodes murorum hoc est tutores castrorum aeclesiae sunt doctores sancti qui uerbo et exemplo atque etiam oratione assidua muniunt uitam credentium et ad aeternam beatitudinem illis praeparant introitum de quibus per prophetam dicitur super muros tuos hierusalem constitui custodes tota die et tota nocte non tacebunt laudare nomen domini possunt et angelicae uirtutes custodes murorum spiritalium intellegi quae nobis deputatae sunt ut nos suis solaciis contra malignos spiritus defendant clamat ergo iudith a longe custodibus postulans sibi aperiri portas eo quod secum sit dominus sic et aeclesia in peregrinatione istius mundi et uia presentis uitae constituta totis medullis cordis clamans postulat ut per suffragia sanctorum sibi supernae patriae pandatur introitus ut ibi nominis sui expleat officium dicens cum propheta aperite mihi portas iustitiae et ingressus in eas confitebor domino haec porta domini iusti intrabunt per eam et unde hoc deposcat addit dicens quia nobiscum est deus qui fecit uirtutem in israhel ualde enim iustum est ut qui se unitum cum capite suo agnoscit de quo scriptum est dominus uirtutem populo suo dabit et benedicet populum suum in pace cum eo ad caelestis regni apicem ascendat quia sine eo nullo modo illuc peruenire potest
unde ipsa ueritas in euangelio ait nemo ascendit in caelum nisi qui descendit de caelo filius hominis qui est in caelo potest et hoc quod dicit iudith custodibus murorum aperite portas deuotio cordis auditorum suorum ab ea postulata intelligi hoc est ut preparent intentionem cordis et accipienda ea quae sibi dicuntur sicut saluator in euangelio per parabolas dicens turbas dixit qui habet aures audiendi audiat et iohannes apostolus in apocalypsi sua eandem sententiam sepius repetit dicens qui habet aures audiendi audiat quid spiritus dicat aeclesiis merito ergo illa quae uirtutes domini quas fecit exponere uult auditores deuotos querit quia scriptum est beatus qui causam suam loquitur in aurem audientis et factum est cum audissent uir uocem eius uocauerunt presbiteros ciuitatis et cucurrerunt ad eam omnes a minimo usque ad maximum quoniam sperauerunt eam iam non esse uenturam et accendentes luminaria congyrauerunt circa eam uniuersi ad uocem iudith presbiteri ciuitatis cum omni plebe conueniunt quia ad doctrinam sanctae aecclesiae non solum minores sed etiam maiores uniuersi concurrunt ut eius salubria dicta audiant et pura intentione adimplenda suscipiant hoc est enim luminaria accendere ad discendam ueritatem cordis piam deuotionem prebere et uniuersas tenebras errorum a se expellere
illa autem ascendens in eminentiori loco iussit fieri silentium cumque omnes tacuissent dixit iudith laudate dominum nostrum qui non deseruit sperantes in se et in me ancilla sua adimpleuit misericordiam suam quam promisit domui israhel et interfecit in manu mea hostem populi sui in hac nocte quid est iudith in eminentiorem locum ascendere nisi sanctam aeclesiam ad superna et caelestia dogmata sermonem conuertere ut illuc nostros animos sustollat et ad laudandum deum pro uniuersis beneficiis suis quae misericorditer uero inpendit israhel torpentes prouocet cuius uirtus hostem antiquum interfecit in manu illius feminae de qua ad callidum serpentem in primordio dominus ait ipsa conteret caput eius et cui ipsa ueritas in euangelio ait ecce dabo uobis potestatem calcandi super serpentes et scorpiones et super omnem uirtutem inimici et proferens de pera caput olofernis ostendit illis dicens ecce caput olofernis principis militiae assyriorum et ecce conopeum illius in quo recumbebat in ebrietate sua ubi et per manum feminae percussit illum deus noster uiuat autem ipse dominus quoniam custodiuit me angelus eius et hinc euntem et ibi commorantem et inde huc reuertentem et non permisit me ancillam suam dominus deus coinquinari sed sine pollutione peccati reuocauit me uobis gaudentem in uictoria sua in euasione mea et in liberatione uestra confiteamur illi omnes quoniam bonus quoniam in seculum misericordia eius profert iudith in conspectum populi caput holofernis et ostendit illis conopeum eius in quo recumbebat in aebrietate sua cum sancta aecclesia mentem superbam antiqui hostis fidelibus sermone lucido exponit et dolum illius in quo malitia plenus confidebat illis aperte reuelat ut sciant quante peruersitatis inimicus eorum sit et quanta pietate omnipotentis dei sub dominio fidelium animarum superatus atque redactus est quas inlesas ab omni fraude hostis et contaminatione erroris protectio diuina custodit ut his omnibus perfecte agnitis conditori suo atque redemptori pro hoc condignas gratias agant atque deuotas laudes incessanter referant
hinc est quod pastor aecclesiae auditores suos ammonuit dicens sobrii estote et uigilate quia aduersarius uester diabolus tamquam leo rugiens circuit quaerens quem deuoret cui resistite fortes fide hinc et paulus ait timeo ne sicut serpens seduxit euam astutia sua ita et sensus uestri corrumpantur a ueritate quae est in christo iesu domino nostro et item confortamini inquit domino et in potentia uirtutis eius et induite uos arma dei ut possitis stare aduersus insidias diaboli quia non est uobis conluctatio aduersus carnem et sanguinem sed aduersus principes et potestates aduersus mundi rectores tenbrarum harum contra spiritalia nequitiae in caelestibus uniuersi autem adorantes dominum dixerunt ad eam benedixit te dominus in uirtute sua quia per te ad nihilum redigit inimicos nostros porro ozias princeps populi israhel dixit ad eam benedicta es tu filia a domino deo excelso prae omnibus mulieribus super terram benedictus dominus qui creauit caelum et terram qui te direxit in uulnera capitis principis inimicorum nostrorum quia hodie nomen tuum ita magnificauit ut non recedat laus tua de ore hominum benedicta est ecclesia in uirtute domini quia per ipsam dominus contriuit potestatem diaboli et benedicta est illa prae omnibus mulieribus super terram quia fidei eius confessio et diuini cultus uera religio in toto orbe retinet palmam
cuius laus non recedet de ore hominum qui memores sunt eius studii et bonorum actuum eo quod per dilectionem dei et proximi qua maxime feruet non ueretur magnitudinem praesentium tribulationum sed fide plena et spe firma adtendit ad eminentiam caelestium praemiorum ubi in futura uita consors erit gaudii et beatitudinis sanctorum angelorum
porro achior uocatus uenit et dixit deus israhel cui tu testimonium dedisti quod ulciscatur se de inimicis suis ipse caput omnium incredulorum incidit in hac nocte in manu mea ut probes quia ita est ecce caput holofernis qui in contemptu superbiae suae deum israhel contempsit et tibi interitum minabatur dicens cum captus fuerit populus israhel gladio perforare praecipiam latera tua uidens autem achior caput holofernis angustiatus prae pauore cecidit in faciem super terram et aestuauit anima eius postea uero quam resumpto spiritu recreatus est procidit ad pedes eius adorauit eam et cetera per achior ducem ammonitarum ut supra diximus pagani siue heretici designantur qui cum uiderent sanctam ecclesiam per fidei constantiam hostium ac persecutorum suorum ferocitatem superare nimio pauore concussi a contumacia elationis suae corruunt atque sanctam ecclesiam uenerari nimio terrore conpelluntur sicque cum sequacibus suis errorem suum relinquere atque fidelium numero se per catholicam confessionem et baptismatis perceptionem adsociare festinant
unde per esaiam dicitur uenient ad te curui filii eorum qui te humiliauerunt et adorabunt uestigia pedum tuorum omnes qui detrahebant tibi et uocabunt te ciuitatem domini sion sancti israhel dixit autem iudith ad omnem populum audite me fratres suspendite caput hoc super muros nostros et erit cum exierit sol accipiat unusquisque arma sua et exite cum impetu non ut descendatis deorsum sed quasi impetum facientes tunc exploratores necesse erit ut fugiant ad principem suum excitandum ad pugnam cumque duces eorum cucurrerint ad tabernaculum holofernis et inuenerint eum truncum in suo sanguine uolutatum decidet super eos timor cumque cognoueritis fugere illos ite post illos securi quoniam dominus conteret eos sub pedibus uestris et reliqua docet ecclesia materno affectu atque magisteriali auctoritate filios suos qualiter hostem spiritalem insequantur scilicet ut cum exierit sol suspendant caput inimici sui super muros suos hoc est cum serenitas diuinae placationis et superni solatii illis resplenduerit mox contritam superbiam hostis antiqui doctrina euangelica qua muniuntur credentes omnibus patefaciant et induti armis caelestibus id est scuto fidei lorica iustitiae galea salutis gladio spiritus quod est uerbum dei non segniter sed fortiter inimicorum cuneum persequantur
at illi obedientes uoci magistrae per omnia sicut erant edocti ita faciunt unde exterriti duces aduersi exercitus ad principem suum suscitandum ire coguntur cum primi persecutorum uidentes sanctae ecclesiae unanimitatem et fiduciam contra se erectam ad idola sua et falsa numina concurrunt ut eorum munimine protegantur
sed cum ad eos confugerint inuenient illos foeditate propriae nequitatiae esse spurcissimos nec eis aliquod solatium conferre posse cum ipsi omni uirtute atque robore sint destituti unde fugae praesidio se saluare sperantes relinquunt omnia cum quibus se temporaliter ceteris excellere posse credebant et per camporum uias et semitas callium disperguntur quia non est uirtutes neque consilium neque potentia apud eos qui contra dominum rebellare disponunt sicut scriptum est non est prudentia non est sapientia non est consilium contra dominum et ieremias non effugiet inquit uelox nec saluari se putet fortis dies autem domini exercituum sumet uindictam de inimicis suis deuorabit gladius et saturabitur et inebriabitur sanguine eorum uidentes itaque filii israhel fugientes illos descendentes clangentesque tubis et ululantes post ipsos et quoniam assyrii non adunati in fugam ibant praecipites filii autem israhel uno agmine persequentes debilitabant omnes quos inuenire potuissent fugientes aduersarios israhelitae persequuntur clangentes tubis et ululantes quia praedicatores sancti non armis carnalibus sed tuba euangelica hostium fugant exercitum et uictoriam sumere certant de inimicis suis unde in libro iudicum gedeon contra madianitas pugnaturus non hastam clipeum aut gladium sed tubas lampades tulit atque in eis famosissimam uictoriam de hostibus suis percepit ut praefiguraret futuros euangelii praecones quibus conluctatio non erat gerenda contra carnem et sanguinem sed aduersus principes et potestates istius saeculi aduersus mundi rectores tenebrarum harum contra spiritalia nequitiae in caelestibus uoce praedicationis et miraculorum fulgore magis quam armorum conquassatione terrere atque superare hostes uniuersos
et nota quod dicit assyrios non adunatos in fugam isse praecipites filios autem israhel uno agmine eos persequentes quia paganorum et hereticorum et omnium impiorum multiplices sunt errores et uaria iniquitatum deuia in quibus dispersi numquam se coadunare in uia iustitiae possunt populus autem dei et ueri confessores christi uno agmine hoc est uno fidei tenore ueritatis tramitem pergunt et certam uictoriam de persecutoribus suis capiunt
misitque ozias nuntios per omnes ciuitates et regiones israhel omnis itaque regio omnisque urbs electam iuuentutem misti armatam post eos et persecuti sunt eos in ore gladii quousque peruenerunt ad extremitatem finium suarum reliqui autem qui erant in bethulia ingressi sunt castra assyriorum et praedam quam fugientes assyrii reliquerant abstrulerunt et onustati sunt ualde ozias qui interpretatur robur domini nuntios per omnes ciuitates et regiones israhel mittit exortans eos uenire ad persequendos hostes cum strenuitas sanctorum praedicatorum qui fide christi confortati sunt per uerbum euangelii omnes incitat contra hostes christianae religionis ut recte credendo et bene operando inimicorum studeant prosternere multitudinem
unde omnis urbs et omnis regio electam iuuentutem armatam misti post eos quia ad praedicationem uerbi dei ex singulis gentibus atque prouinciis probatae personae et uiribus animi indefectae in militiam domini ad conterendos hostes eius conueniunt quod praeuidens in spiritu propheta esaias ait ecce isti de longe uenient et ecce illi ab aquilone et mare et isti de terra australi audite caeli et exultet terra iubilate montes laudem quia consolatus est dominus populum suum et pauperum suorum miserebitur et bene dicitur quod persecuti sunt eos in ore gladii usque ad extremitatem finium suorum quia non cito miles christi debet securus esse hoste intro patriam manente sed toto nisu laborare ut eum expellat de finibus conuersationis suae cogitationis scilicet uerborum et actuum ne forte si alicubi concedit illi habitationem subito eum confundat ac conterat cum autem peractum fuerit bellum tunc de hoste iam securus reportabit triumphum
hi uero qui uictores reuersi sunt ad bethuliam omniaque quae erant illorum abstulerunt secum ita ut non esset numerus in pecoribus et iumentis et uniuersis mobilibus eorum ut a minimo usque ad magnum omnes diuites fierent de praedationibus eorum intueri oportet quod dicit eos qui infra ciuitatem remanserant assyriorum abstulisse praedam eos uero qui uictores de caede hostium reuersi sunt pecorum et iumentorum et uniuersorum mobilium tulisse multitudinem quia licet inpar labor sit militum christi una tamen debet esse intentio et eadem deuotio ut quicquid de hostium iniqua possessione eripere possint ad ornatum et diuitias sanctae ecclesiae conuertant hoc est aurum sapientiae argentum eloquentiae gemmas moralitatis ac uirtutum nec non et homines carnali sensu deditos qui captiuati erant idolatria et seruitute uitiorum obnoxii quatenus haec omnia quae superbus assyrius et princeps mundi huius iniuste possidebat per bellatores christi referantur ad honestatem diuini cultus
ioachim autem summus pontifex de hierusalem uenit in bethuliam cum uniuersis presbiteris suis ut uideret iudith quae cum exisset ad illum benedixerunt illam omnes una uoce dicentes tu gloria hierusalem tu laetitia israhel tu honorificentia populi nostri quia fecisti uiriliter et confortatum est cor tuum eo quod castitatem amaueris et post uirum tuum alterum nescieris ideo et manus domini confortauit te et ideo eris benedicta in aeternum et dixit omnis populis fiat fiat quid per ioachim summum pontificem de hierusalem nisi redemptor noster intelligitur qui factus est a deo nobis pontifex in aeternum secundum ordinem melchisedech per quem habemus accessum ad patrem et spen uitae aeternae quod bene nominis eius interpretatio exprimere uidetur interpretatur enim ioachim domini resurrectio unde ipsa ueritas in euangelio ait ego sum resurrectio et uita qui credit in me non morietur in aeternum hic ergo pontifex uenit de hierusalem in bethuliam cum de caelis descendit in uterum uirginis ex quo carnem adsumens homo factus est pro nobis unde elegit discipulos quos ipse fratres suos in euangelio nominauit qui merito presbiteri propter honoris dignitatem et sapientiae perfectionem nominantur ut uideret iudith ut probaret scilicet ecclesiae suae fidem et confessionem quae cum exisset ad illum hoc est deuotionem mentis suae bona operatione ostenderet benedixerunt illam omnes una uoce dicentes tu gloria hierusalem tu laetitia israhel tu honorificentia populi nostri benedicit ergo ecclesiam suam dominus cum eam gratiarum suarum ubertate replet et omnibus laudabilem esse demonstrat pro qua et ad patrem gratias agens in euangelio ait confiteor tibi pater domine caeli et terrae quia abscondisti haec a sapientibus et prudentibus et reuelasti ea paruulis hinc et per salomonem dicitur surrexerunt filii eius et beatissimam praedicauerunt uir eius et laudauit eam gloria ergo hierusalem est sancta ecclesia quia ad caelestem pertinet ciuitatem dei et ad societatem atque beatitudinem sanctorum angelorum quae fecit uiriliter contra mundi confligens principatum contemnendo minas et persecutiones hostium castitatem amauit quia sinceritatem fidei conseruauit per quam omnem multitudinem fidelium apostolus se caelesti regi desponsasse gloriabatur dicens desponsaui enim uos uni uiro uirginem castam exhibere christo cuius thoro immaculatam ipsa se custodit nec hereticorum errori communicare ullo modo consentit sed benedictionem quam a domino percepit incontaminatam perpetualiter seruare contendit
unde omnis populus ad benedictionem pontificis et presbiterorum respondit fiat fiat hoc est amen amen quia a maioribus siue minoribus filiis matris ecclesiae ipsa sola in toto orbe praedicabitur et condigna caelesti sponso ubique et semper laudabitur
per dies autem triginta uix collecta sunt spolia assyriorum a populo israhel isti dies triginta uniuersum tempus praesentis uitae significant quo populus dei per fidem spem et caritatem diuina praecepta seruando de hoste triumphans colligit spolia eius ac spiritalem assyrium sua supellectili uastando depraedat et merito quia fiducialiter regem suum obsequendo uictor ubique et fortis exstat in praelio de quo scriptum est dominus fortis dominus potens in praelio et in euangelica parabola ipsa ueritas narrat quod fortis cum armatus custodit atrium suum in pace sunt ea quae possidet si autem fortior illo superueniens uicerit eum uniuersa arma eius auferet in quibus confidebat et spolia eius distribuet hinc et in salomone de forte muliere praedicatur quod confidat in eam cor uiri sui et spoliis non indigeat quia accinxit fortitudine lumbos suos et roborauit brachium suum fortitudo et decor indumentum eius et ridebit in die nouissima porro autem uniuersa quae holofernis peculiaria fuisse probata sunt dederunt iudith in auro et argento et uestibus et gemmis et omni supellectile et tradita sunt illi omnia a populo quid est quod dicit uniuersa quae peculiaria fuerunt holofernis populum dedisse iudith nisi quod quique fidelium qui militiam christi gerunt quicquid ab hostium principatu uel proprietate rapiunt toum ad laudem et studium sanctae matris communiter deputant ecclesiae et ad ornatum eius spiritalem conferre festinant ut ipsa in auro sapientiae fulgeat in nitore eloquentiae resplendeat in gemmis pretiosis uirtutum radiet et ornamentis uariarum disciplinarum induatur totum enim quod de bonis rebus possessor iniquus iniuste possidebat hoc ipsa rite ad suum adtrahit decorem
unde et in exodo populus dei ab aegypto recedens thesauris aegyptiorum onustus ualde incedebat atque ad culturam dei tabernaculique eius constructionem in desertum secum asportabat sic et dauid rex ac ceteri reges iusti in uetere testamento quae ab hostium manibus diuersis praeliis eruebant ad ministerium templi dei domino consecrabant
et omnes populi gaudebant cum mulieribus et uirginibus et iuuenibus in organis et cytharis omnis populus dei de percepta uictoria gaudet cum uniuersa membra christi in fine mundi de triumpho antiqui hostis pleniter exultant tuncque in organis et cytharis laudes dei resonant quando et uoce iubilationis et concordi modulatione perfectae uitae omnipotenti domino laudes perpetualiter decantant tunc et iudith nostra canticum nouum cantat domino quando de corruptione uel laesione hostium nihil ultra ueretur de quo consequenter scribitur
tunc cantauit canticum hoc domino iudith dicens iudith hoc est confitens et laudans tunc canticum canit domino quando sancta ecclesia sponsa uidelicet summi regis post peractum bellum praesentis uitae quo contra diabolum atque hostes spiritales confligebat pro triumpho atque ereptione sua domino grates condignas exsoluet atque officii sui sine aliquo inpedimento pleniter ipsi exhibebit ministerium nec aliquid ei tunc oberit paterni nominis hoc est merari recordatio quando iam nulla pristinae amaritudinis remanebit porcio sed tota in gaudii perfecti magnitudinem uertitur temporalis doloris afflictio
cum iuxta apocalypsin iohannis tabernaculum dei erit cum hominibus et habitabit cum eis et ipsi populus eius erunt et ipse deus cum eis erit eorum deus et absterget deus omnem lacrimam ab oculis eorum et mors ultra non erit neque luctus neque clamore neque dolor erit ultra quae prima abierunt sed uideamus quomodo canticum iudith inchoet incipite domino in tympanis cantate domino in cymbalis modulamini illi psalmum nouum exultate et inuocate nomen eius tympanum quidam esse dicunt musicum instrumentum quasi duabus metis solis capitibus conuenientibus supra eas densi corii sonora resultatio quod musici disciplinabili mensura percutientes geminata resonatione modulantur
alii autem dicunt tympanum esse rem minimam eo quod in manu mulieris portari potest sicut scriptum est in exodo sumpsit autem maria prophetissa soror aaron tympanum in manu sua et fieri tubam cum una fistulo in capite angusto per quod inspiratur mystice significans minimam scientiam esse legis ueteris in manu synagogae iudaeorum antiquis temporibus quae modo per christum dilatata est in manibus sanctae ecclesiae
cymbala uero sunt paruissimae fialae permixtis metallis compositae uentricula sua in lateribus habentes quae artificiosa modulatione conlisae acutissimum sonum delectabili consonatione restituunt et significant labiorum nostrorum motum quae non inmerito inter musica instrumenta posita sunt quia et similitudo quaedam est cymbalorum et per ea uoces humanae armoniam reddere suauissimam comprobatur
armonia est enim diuersarum rerum in unum conuenientiam redacta copulatio quod et in uoce humana constat accidere quando et tempora ipsa et syllabae ad unam uocis concordiam perducuntur psalmus autem uel psalterium est ut a maioribus traditur organum musicum sicut cythara pandurium aliaque quae uocibus nostris dulcissima modulatione respondeant quod saepe diximus ad actus nostros probatissimos pertinere ac inde intuendum nobis est qualiter cantrix nostra iubeat nos domino laudes canere hoc est primum incipere illi in tympanis deinde cantare in cymbalis sicque modulare ipsi psalmum nouum scilicet demonstrans quod si uelimus deo canticum nostrum placere studeamus ei corde et ore atque bona operatione consonas laudes dicere
ille enim incipit domino in tympano qui legis domini praecepta assidue cordis sui meditatur secreto ille ei cantat in cymbalo qui catholicam confessionem cum canticis spiritualibus labiorum decenti proferet iubilo ipse modulatur ei psalmum nouum qui in nouitate uitae ambulans piae cordis intentioni et rectae oris confessioni concinnum boni operis adiungit actum unde in psalterio scriptum est laudate dominum quoniam bonus est psalmus deo nostro iucunda sit laudatio omnis opera humana mercedem sibi postulat debere retribui ut quod laboriose peragimus spe propositi muneris consolemur in laudationibus uero domini actus ipse habet praemium suum quando ipsa erit retributio quae nunc est exercitatio nam cum bonum sit dominum praedicare inde unusquisque noscitur promissa dona recipere recipit plane quando in illa angelica societate singulare fit munus sanctorum perpetuum domini subire praeconium
laudemus ergo deuotione qua possumus et hic illa beata dona meditemur quid enim felicius quam modo exercere quod te speras in futura beatitudine posse peragere spe enim iam salui facti sumus sed nondum apparuit quid erimus cum enim christus apparuerit uita nostra tunc et ipsi cum eo apparebimus in gloria
unde et sequitur dominus conterens bella dominus nomen est illi qui posuit castra sua in medio populi sui ut eripet nos de manu omnium inimicorum nostrorum redemptor itaque noster de quo in psalmo scriptum est dominus fortis dominus potens in praelio ipse per sanquinem crucis suae contriuit saeuitiam diaboli et mundum subiecit suae ditioni qui resurgens a mortuis ad discipulos suos ait data est mihi omnis potestas in caelo et in terra euntes docete omnes gentes baptizantes eas in nomine patris et filii et spiritus sancti docentes eas seruare omnia quaecumque mandaui uobis et ecce ego uobiscum sum omnibus diebus usque ad consummationem saeculi castra ergo sua in medio populi posuit cum ecclesiam suam in medio nationum constituit in qua semper manens cotidie electos suos de manibus inimicorum liberat sed in fine mundi perfectam liberationem eis prestabit quando absorbetur id quod mortale est a uita et ipsa nouissima destruetur mors quando sancti fulgebunt sicut sol in regno patris eorum et interitum omnium hostium suorum cum capite suo ipsi uidentes ridebunt et dicent ecce homo qui non posuit deum adiutorem sibi sed sperauit in multitudine diuitiarum suarum et preualuit in uanitate sua ego autem sicut oliua fructifera in domo dei speraui in misericordia eius in aeternum et in saeculum saeculi confitebor illi in saeculum unde nunc replicans contumaliciam inimicorum suorum in carmine suo subiunxit dicens uenit assur ex monest castas et pudicas animas abductur in carcerem uitiorum
sed lict ipse caeca stultitia tanta sibi plauserit non tamen secundum uotum eius rerum ordo ei cessit sed mirabili consilio dei superbia eius destructa est et ipse qui alibi ait in caelum ascendam super sidera dei exaltabo solium meum sedebo in monte testamenti in lateribus aquilonis ascendam super altitudinem nubium ero similis altissimo cecidit de caelo lucifer qui mane oriebatur et corruit in terram qui uulnerabat gentes
dominus ergo omnipotens nocuit eum et tradidit in manus faeminae quae caput serpentis conterere in genesi olim descripta est et confudit eum ligans uidelicet ancillis suis quae deuotum seruitium humili animo semper conditori suo exhibebant atque ita ipse qui per superbiam sibi similitudinem dei promiserat detractus ad inferos et in profundum laci dimersus est id est ad infernum ultimum hoc enim significat laci profunditas pro quo in euangelio tenebras exteriores legimus ubi est fletus et stridor dentium non enim caecidit potens eorum a iuuenibus nec filii titan percusserunt eum nec excelsi gigantes inposuerunt se illi sed iudith filia merari in specie faciei suae dissoluit eum non enim inmanitas persecutorum sanctae aecclesiae a iuuenibus hoc est ex robare carnis superatur nec sagacitas humani ingenii aut fortitudo imperii terreni necem illis inferre potuit sed uirtus diuina per humilitatem ac simplicitatem fidelium suorum inimicam cohortem superauit contriuit ac dissipauit species enim ac claritas omnium uirtutum quae lucebat in sermone nostrae iudith simul et opere causa fuit hostibus maximae ruinae qui dum nesciunt bonum in aliis repertum caste diligere sed nequiter inuidere unde potuerunt habere solacium inde sibi perpetuum adquirunt tormentum
exuit enim se uestimenta uiduitatis et induit se uestimenta laetitiae in exsultatione filiorum israhel unxit faciem suam unguento conligauit cincinnos suos mitra ad decipiendum illum sandalia eius rapuerunt oculos eius pulchritudo eius captiuam fecit animam eius amputauit pugione ceruicem eius exuit se aecclesia uestimenta uiduitatis cum ueteris hominis actus pro quibus meruit a deo deseri in aqua baptismatis abluit et noui hominis conuersationem indit qui renouatur de die in diem secundum imaginem eius qui creauit eum particeps facta gaudii caelestis unde per esaiam de hac commutatione spiritalium indumentorum ad hierusalem typicam dicitur confusionis adulescentiae tuae obliuisceris et opprobii uiduitatis tuae non recordaberis amplius quia dominabitur tui qui fecit te dominus exercituum nomen eius unxit faciem suam ungento quando unctionem sacri chrismatis accepit in uultu ut iuxta psalmistam exhilararet faciem suam in oleo conligauit cincinnos suos mitra cum fluitantes motus cogitationum suarum diuino timore constrinxit ac spem firma coadunauit per quos conatus antiqui hostis certissime delusit
sandalia eius rapuerunt oculos eius quia indumenta pedum suorum quibus calciata fuit in preparatione euangelii pacis punxerunt oculos inimici et pulchritudo uirutum illius inpotentem fecit animam eius unde euenit quod superior facta propriae nequitiae pugione dampnando iugulauit ceruicem contumaciae eius
horruerunt persae constantiam eius et medi audatiam eius in persis qui interpretatur temptantes et medis qui resonant metientes exercitus diaboli id est maligni possunt intellegi spiritus qui temptare ac decipere seruos dei semper parati sunt inde legitur in euangelio ad caput nostrum in deserto accessisse temptator quem paulo post eadem scriptura appellat diabolum et doctor gentium corinthis scribens ait ne temptat inquit uos is qui temptat horrent ergo persae et medi spiritales hoc est phalangae diaboli constantiam et audaciam aecclesiae quia agnoscunt illi a christo potestatem datam esse calcandi supra serpentes et scorpiones et super omnem uirtutem inimici et quia fundata est supra petram nec portae inferi preualebunt aduersus eam
hinc et paulus auditores suos ammonuit dicens resistite diabolo et fugiet a uobis nihil enim superbius et ferocius illo est cum animi sui ostendere permittitur qualitatem sed nihil eo infirmius quando per seruos christi diuina conteritur potestate nota lector quod dicit persas et medos horrere constantiam eius et ululare assyrios et uide si forte uera opinio sit quam supra posuimus de cambise filio cyri quod a plerisque iste nabuchodonosor quem historia memorat esse crederetur quia persis et medis atque assyriis dominari demonstratur
tunc ululauerunt castra assyriorum quando apparuerunt humiles mei arescentes in siti ululant castra assyriorum qui diligentes interpretantur quando persecutores aecclesiae qui disponebant bella aduersus fideles per humilitatem ipsorum qui per abstinentiam mortificabant in se desideria carnis et esuriunt atque sitiunt iustitiam uincuntur
filii puellarum conpunxerunt eos et sicut pueros fugientes occiderunt eos filii puellarum sunt filii aecclesiarum christi qui hostes suos ueluti pauidos et inhabiles ad pugnandum telis sacrarum scripturarum pungunt et fugientes gladio uerbi occidunt cum ab audatia pugnandi eos deponunt non enim electi quibus preceptum est ut inimicos suos diligant et pro persequentibus se orent armis corporalibus quemlibet interficere gestiunt sed spiritalibus hoc est sacris uirtutibus hostes suos per diuinum adiutorium superare contendunt unde certum eis semper prestatur auxilium sicut in sequentibus nostra cantrix dicendo demonstrat
perierunt in proelio a facie domini mei dominus enim fortis dominus potens in proelio ipse dabit uirtutem et fortitudinem plebi suae et protector salutarium christi sui est populi uidelicet christiani qui sunt membra unigeniti dei filii domini uidelicet nostri iesu christi qui est super omnia deus benedictus in saecula
hymnum cantemus domino hymnum nouum cantemus deo nostro bene ergo incitat mystica iudith populum nouum sanguine saluatoris redemptum ut cantet domino hymnum nouum hoc est noui testamenti predicet sacramentum quod ideo dicitur nouum quia incarnationem domini corporeis oculis aetas antea nulla conspexit alias deo nihil nouum est quando ante constitutionem mundi uniuersa presciuit hymnus autem grecis sermo est id est laus carminum lege conposita et quoniam hymni erant quos idolis suis etiam gentilitas personabat addidit deo nostro ut qualem hymnum diceret distincte potuissemus aduertere
adonai domine magnus es tu et praeclarus in uirtute tua et quem superare nemo potest adonai ergo unum est de decem nominibus dei apud ebreos et interpretatur dominus hoc significans quod dominetur cunctae creaturae ubi notandum quod ubicumque secundo ponitur dominus dominus ut in presenti loco et in ezechiele ubi secundum septuaginta editionem ad principem tyri sermo domini loquitur dicens mortibus incircumcisorum morieris in manibus alienorum quia ego locutus sum dicit adonai dominus primum nomen tetragrammatum est quod proprie ad deum pertinet et ineffabile dicitur secundum commune quod sepe in hominibus inuenitur et bene adonai dominus unigenitus dei dicitur quia deus et homo
dominus ergo et deus quod dominetur omnibus uel quod timeatur a cunctis quem nemo in uirtute superare potest sed potest per humilitatem et subiectionem placare et ad misericordiam flectere quia pius et misericors est omnibus qui ad eius benignitatem et clementiam confugiunt
tibi seruiat omnis creatura tua quia dixisti et facta sunt misisti spiritum tuum et creata sunt et non est qui resistat uoci tuae nota quod sanctam trinitatem in hoc carmine haec himnistria predicat hoc est deum patrem qui dicto suo id est per uerbum suum omnia fecit et per spiritum suum cuncta creauit huiuscemodi est et illud psalmistae quo ait uerbo dei caeli firmati sunt et spiritu oris eius omnis uirtus eorum cuius uoci hoc est iussioni nullus resistere potest quia in uoluntatae eius uniuersa sunt posita cuius uelle facere est
montes a fundamentis mouebuntur cum aquis per montes superbia demonstratur persecutorum qui a fundamentis mouentur cum aquis quando ab iniquis consiliis et seditionibus desistunt non uoluntate tamen sed necessitate quia id quod superbae coeperunt uicti potentia dei ad effectum perducere non possunt
de qua re aliam conparationem subdidit dicens petre sicut cera liquescent ante faciem tuam hoc est duritia superborum quae se insuperabilem fore credebat in presentia aduentus tui mollescens deficiet nam sicut cera ex fauis collecta tenera mollisquae substantia quae sic ignis calore resoluitur ut ei corpulentia poenitus absumatur ita quoque iudicio dei a faciae ipsius dispereunt peccatores quemadmodum cera proximo igne consumitur et bene dicit eos a facie dei esse dissoluendos quia numquam ad gratiam ipsius beneficiaque uenturi sunt et contrario quid illis qui timent deum eueniet audiamus
qui timent te inquit magni erunt apud te per omnia sicut enim contempnens deum minorantur ac deficiunt ita timentes illum magni erunt apud ipsum per omnia scilicet in conlatione uirtutum et in augmento premiorum
post haec redit iterum memorata prophetissa ad exponendas poenas hostium suorum ac dicit uae genti insurgenti super genus meum dominus enim omnipotens uindicauit in eis genus suum dicit ueros cultores dei de quo in psalmo scriptum est haec est generatio quaerentium dominum requirentium faciem dei iacob e contrario est alia generatio hoc est praua et peruersa de qua dominus in euangelio ait ecce ego mitto ad uos prophetas et sapientes et scribas ex illis occidetis et crucifigetis et ex eis flagellabitis in synagogis uestris et persequimini de ciuitate in ciuitatem ut ueniat super uos omnis sanguis iustus qui effusus est super terram a sanguine abel iusti usque ad sanguinem zachariae filii barachiae quem occidistis inter templum et altare amen dico uobis uenient haec omnia super generationem istam huic ergo generationi uae erit perpetuum quia sine ullo fine aeternum illi manet tormentum iusto iudice sibi recte retribuente quae illa antea malitiose in proximos suos egerat unde subiungitur in die iudicii uisitabit illos uisitabit utique illos non ut superna cum sanctis merardorem designat siue uermem dicit seram scelerum penitudinem quae numquam in tormentis conscientiam afflictorum mordere cessabit ut ignis sit paena extrinsecus seuiens uermis dolor interius accusans
et factum est post haec omnis populus post uictoriam uenit adorare in hierusalem dominum et mox ut purificati sunt obtulerunt omnes holocausta et uota et promissiones suas et factum est inquit post haec id est post necem holofernis post hostium fugam et ineritum post congratulationem ciuium cum iudith de diuino auxilio sibi conlato et de liberatione sua et laudibus quas pro hoc domino soluebant uenit omnis populus adorare in hierusalem dominum et proferre ei ibidem holocausta uota et repromissiones quia ibi erat templum dei et altare et sanctificatio precipua
mysticae autem significat quod unusquisque electorum post peractum bellum huius mundi et uictoriam certam de hostibus purificatus ab omni labe peccatorum properat in supernam ciuitatem dei ubi uera est uisio pacis ut ubi offeret conditori suo pura uota cordis placitam confessionem oris et grata holocausta deo totius conuersationis suae quando illud quod in apobonorum quodammodo iucundus et laetus est unde dicit apostolus spe iam salui facti sumus et iterum spe inquit gaudentes in tribulatione patientes hinc et ipsa ueritas in euangelio ait cum uos persecuti fuerint et dixerint omne malum aduersum uos mentientes propter nomen meum gaudete et exultate quia merces uestra copiosa est in caelis et per tres menses gaudium huius uictoriae caelebratum est cum iudith quid est per tres menses gaudium huius uictoriae caelebrare cum iudith nisi quemlibet sanctorum fide spem et caritate in incolatu istius mundi cum matre aecclesia congratulari et pro uiribus certare ut diuina gratia adiutus integrum et sine quaerella spiritum suum animam et corpus in aduentum domini nostri iesu christi conseruet
fides enim domino testante hominem saluum facit et de spem psalmista ait qui sperat in domino non confundetur in aeternum hinc et iohannes apostolus de caritate dixit qui manet in caritate in deo manet et deus in eo per tres menses ergo huiuscemodi gaudiam celebrat omnis qui ad aeternam beatitudinem recte peruenire desiderat et pia intentione recta locutione atque bona operatione uitam presentem ducendo aduentum iudicis sui sollicitus exspectat cum autem ille uenerit et tempus laboris istius transierit tunc fiet quod sequitur
post dies autem illos unusquisque redit in sua quia finito iudicio accepta sententia sancti dei de peregrinatione istius mundi migrabunt ad possidendum regnum patris aeterni quod paratum est illis ab origine mundi
et iudith magna facta est in bethulia et preclarior erat uniuersae terre israhel quia tunc apparebit claritas et gloria sanctae aecclesiae quae antea latebat cum in praessuris istius mundi uersabatur tunc enim iuxta euangelicum testimonium iusti fulgebunt sicut sol in regno patris eorum et puritas fidei per quam apostolus omnes rite credentes uirginem castam se dispondisse uni uiro chrsto gloriabatur in uera bethulia hoc est in uirginitate perpetua clarebit quando sponsa nobilissima superno sponso ueraciter coniuncta sine macula et sine ruga et sine corruptione ulla caelestem hierusalem intrauerit
preclarior ergo iudith erat uniuersae terrae israhel quia sola aecclesia catholica eminet in toto orbe terrarum supernas diuitias quaerens thalomo caelestis regis dignissima et cum eo perpetuum regnum possessura de qua ipse sponsus in cantico canticorum ait sexuaginta sunt reginae et octoginta concubinae una est columba mea perfecta mea una est matris suae electa genitrici suae uiderunt eam filiae et beatissimam predicauerunt reginae et concubinae laudauerunt eam erat etiam uirtuti castitas adiuncta ita ut non cognosceret uirum omnibus diebus uitae suae ex quo defunctus est manases uir eius castitas ergo aecclesiae admirabilis est et ualde laudabilis quae postquam pompe diaboli et idololatriae abdicauerat et iuxta apostoli sententiam mundus sibi crucifixus est ipsaque mundo nequaquam ultra passa est ad inlecebras carnalium uoluptatum atque pristinas sordes uitiorum relabi sed lauacro sacre regenerationis abluta atque renata quod reliquum est temporis in fide uiuit filii deo cui per paulum dicitur eratis autem aliquando tenebre nunc autem lux in domino ut filii lucis ambulate erat autem diebus festis procedens cum gloria magna festa christianae religionis sunt quibus recordatur temporis dominicae incarnationis passionis resurdomum uiri presentem mundum possumus accipere in quo sub estu tribulationum desudat aecclesia quia postquam abdicauit errori cui antea sub gentili conuersatione deseruiebat statim molestiae persecutionum ei adcreuerunt ubi annos centum quinque manebat quia sub lege dei militans pro aeterna beatitudine adipiscenda decertabat quinque ergo libri legis diuinae sunt in quibus unius dei cultura commendatur et omnium idolorum seruitus poenitus interdicitur centum ergo quia de leua numerum transfert in dexteram aeternam beatitudinem ut diximus merito designat
et dimisit abram suam liberam cum carnalium conuersationem quae timori semper obnoxia est in libertatem gratiae et securitatem caritatis docendo exhortando atque bonis exemplis meliorando perducit ut iam bona quae timore poenarum pro parte gerebat in spem premiorum et amore ipsius boni perfectae agere studeat quia ut iohannes ait timor qui poenam habet non est in caritate sed perfecta caritas foras mittit timorem unde timidi seruorum et dilectione pleni liberorum assimilantur conditioni
et defuncta est ac sepulta cum uiro suo in bethulia defunctam ac sepultam dicit aecclesiam ex parte membrorum eius quae ab initio peccati protoplausti parentis nostri usque ad finem mundi mortis corporeae iura effugere non poterant de quo per prophetam dicitur quis est homo qui uiuit et non uidebit mortem moritur enim iuxta aecclesiastis sententiam sapiens similiter ut inspiens et ad unum finem properant omnia terra enim sepultura communis est bonorum ac malorum
siue altiori sensu defuncta ac sepulta cum uiro suo iudith quando aecclesia in baptismate commoritur christo ut resurgat cum ipso unde dicit apostolus consepulti enim sumus cum illo per baptismum in mortem ut quomodo resurrexit christus a mortuis per gloriam patris ita et nos in nouitate uitae ambulemus luxitque illam omnis populus diebus septem quid est quod omnis populus luxit pro morte iudith diebus uii nisi qui electi dei per omne tempus presentis uitae quod per septinarium dierum numerum currit propter peregrinationem presentis ecclesiae in dolore et gemitu se affligunt donec aspiret dies et inclinentur umbrae sed luctus iste non ex disperatione sed magis tedio presentium atque ex affectu futurorum quem assiduae habent sancti nascitur ex quorum persona propheta in psalmis loquitur dicens super flumina babilonis illuc sedimus et fleuimus dum recordaremur tui sion et item sitiuit inquit anima mea ad deum uiuum quando ueniam et apparebo ante faciem dei fuerunt mihi lacrime meae panes die ac nocte dum dicitur mihi cotidiae ubi est deus tuus ergo ut diximus planctus aecclesiastici solempnes sunt non lugubres unde in euangelio legitur quod rachel ploraret filios suos et nollet consolari quia non sunt curauerunt uiri timorati stephanum et fecerunt super eo planctum magnum beati qui lugent nunc quoniam ipsi consolabuntur e contrario autem uae illis qui nunc rident quoniam flebunt flent ergo modo sancti dei euntes et mittentes semina sua uenientes autem uenient in exultatione portantes manipulos suos in omni autem spatio uitae eius non fuit qui perturbaret israhel et post mortem eius annis multis quomodo autem dicitur quod in spatio uitae iudith nullus perturbaret israhel cum tota humani generis uita temptatio sit super terram sed forsitan de clade hostium forinsecus dicit quod post acceptam per iudith uictoriam minus molesti fuerint ad tempus genti iudeorum
mysterium autem manifestum est quod nullus electos dei qui sunt in presenti aecclesia nocere funditus possit id est usque ad animae interitum pertingere unde ipsa ueritas in euangelio ait omne quod dedit mihi pater ad me non ueniet et eum qui uenit ad me non eiciam foras et item qui uerbum meum inquit audit et credit ei qui me misit habet uitam aeternam et in iudicium uenit sed transiet a morte in uitam hinc et apostolus ait quos autem predestinauit hos et uocauit et quos uocauit hos et iustificauit quos autem iustificauit illos et glorificauit si deus pro nobis quis contra nos cunctis ergo diebus quibus aecclesia in incolatus istius mundi peregrinatur electi filii eius sub umbra alarum tuarum usque ad finem uitae proteguntur inlesi
et si in hoc tempore doloribus et angustiis plenissimo sine dampno salutis suae conseruantur quanto magis post finem istius uitae sine omni angustia gemitu et periculo custodiuntur ubi dolor uel gemitus amplius iam non erit ullus et hoc est quod dicitur post mortem eius annis multis quia post obitum presentis uitae in seculum seculi anni eius sunt quibus cum christo feliciter uiuit et regnat in aeternum
dies autem uictoriae huius festiuitatis ab ebreis in numero dierum sanctorum accipitur et colitur a iudeis ex illo tempore usque in presentem diem merito igitur festiuitas huius uictoriae ab ebreis hoc est transitoribus in numero dierum sanctorum accipitur et colitur a iudeis hoc est confessoribus ex illo tempore usque in presentem diem quia omnes qui in uia istius uitae positi transire cupiunt ad regnae caeleste et confitentur domino misericordias eius et mirabilia eius super filios hominum nullo modo obliuisci poterunt sollempnitatis istius sed in numero dierum sanctorum accipiunt illam quando hanc solam in gaudio uniuersarum sollempnitatum suarum caelebrant
ex eo scilicet tempore quo primum per baptismum de inimici euaserunt potestate in usque in presentem diem id est donec presens seculum finiatur cum autem futura uenerit uita tunc iam festiuitas stabilis erit atque perfecta quando uidebitur deus deorum in sion et sancti eius regnabunt cum eo in saecula saeculorum
explicit expositio hrabani mauri in iudith
quaeramus ab haereticis qui duas inter se contrarias dicunt esse naturas si iuxta intelligentiam eorum arbor bona malos facere fructus nunquam potest quomodo moyses arbor bona peccauerit ad aquas contradictionis et dauid uria interfecto cum bersabe concubuerit petrus quoque in passione domini negauit dicens nescio hominem aut qua consequentia iethro socer moysi arbor mala quae utique in deum israhel non credebat dederit consilium moysi bonum et achior olofernae aliquid utile sit locutus et comicus dixerit quod bene dictum apostolus conprobauit dicens corrumpunt mores bonos colloquia mala
unde de iudith scriptum est quod cum caput abscideret holofernis corpus eius truncum euolueret porro quia holofernis typum tenet diaboli truncum corpus eius ostendit id est abscisa potestate eius ipsum inimicum ex omni parte infirmum et debilem esse ut eo facilius bellatores christi confidant iudicem nequissimum se uincere posse quo eum pleniter ediscunt fragilem et superabilem fore
iudith et esther typum ecclesiae gestant hotes fidei puniunt ac populum dei ab interitu eruunt
nabuchodonosor rex typus diabolic fuit qui haereticorum plebem erroris captiuitate deuictam de ierusalem id est de ecclesia in babyloniam id est in ignorantiae confusionem abduxit
exstat et iudith illa admirabilis uidua quae de holoferne assyriorum principe triumphauit saluumque pudorem hoste deuicto reuexit
iudith uidua filia merari de tribu simeon magnanimis in gloria uiris praestantior haec pro salute populi morti se obtulit nec trepidauit furorem regiuiu nam dormientem necauit principem saluo pudore suis ciuibus triumphum uictoria reportauit uixit autem annis centum et quinque sepultaque est in spelunca uiri sui manasse in bethulia ciuitate quae est in tribu iuda inter dothain et balmon
quartus est apud nos ordo ueteris testamenti eorum librorum qui in canone hebraico non sunt quorum primus sapientiae liber est secundus ecclesiasticus tertius thobias quartus iudith quintus et sextus macchabaeorum quos licet iudaei inter apocrypha separant ecclesia tamen christi inter diuinos libros et honorat et praedicat
iudith uero et tobiae siue machabaeorum libri quibus auctoribus scripti sunt minime constat habent autem uocabula ex eorum nominibus quorum gesta scribunt
iudith laudans uel confitens
homo autem cui incumbit necessitas mentiendi diligenter attendat ut sic utatur interdum mendacio quomodo condimento atque medicamine ut seruet mensuram eius ne excedat terminos quibus usa est iudith contra holofernem et uicit eum prudenti simulatione uerborum
sicut et in iudith si quis tamen uult librum recipere mulieris et paruuli siti perierunt
et iudith et esther in typo ecclesiae et occidisse aduersarios et periturum israel de periculo liberasse
inueniebatur ergo ut diximus in uiris tantem hoc continentiae bonum et in doloribus iugiter eua pariebat postquam uero uirgo concepit in utero et peperit nobis puerum cuius principatus in umero eius deum fortem patrem future saeculi soluta maledictio est mors per euam uita per mariam ideoque et ditius uirginitatis donum fluxit in feminas quia coepit a femina statim ut filius de ingressus est super terram nouam sibi familiam instituit ut qui ab angelis adorabatur in caelo haberet angelos et in terris tunc olofernae caput iudith continens amputauit
legimus iudith si cui tamen placet uolumen recipereuiduam confectam ieiuniis et habitu lugubri sordidatam quae non lugebat mortuum uirum sed squalore corporis sponsi quaerebat aduentum uideo armatam gladio manu cruentam dexteram recognosco caput holofernae de mediis hostibus reportatum uincet uiros femina et castitas truncate libidinem habituque repente mutate ad uictrices sordes redit omnibus saeculi cultibus mundiores
habens tui ordinis quas sequaris iudith de hebraea historia et annam filiam phanuelis de euangelii claritate quae diebus et noctibus uersabantur in temple et orationibus atque ieiuniis thesaurum pudicitae consueruabant unde et altera in typo ecclesiae diabolum capite truncauit altera saluatorem mundi prima suscepit sacramentorum conscia futurorum
iudith laudans aut confitens aut iudaea
apud hebraeos liber iudith inter agiografa legitur cuius auctoritas ad roboranda illa quae in contentione veniunt minus idonea iudicatur chaldeo tamen sermone conscriptus inter historias computatur sed quia hunc librum sinodus nicena in numero sanctarum scripturarum legitur computasse adquieui postulationi uestrae immo exactioni et sepositis occupationibus quibus uehementer artabar huic unam lucubratiunculam dedi magis sensum e sensu quam ex uerbo uerbum transferens multorum codicum uarietatem uitiosissimam amputaui sola ea quae intelligentia integra in uerbis chaldeis inuenire potui latinis expressi accipite iudith uiduam castitatis exemplum et triumphali laude perpetuis eam praeconiis declarate hanc enim non solum feminis sed et uiris imitabilem dedit qui castitatis eius remunerator uirtutem talem tribuit ut inuictum omnibus hominibus uinceret et insuperabilem superaret
hic prologus scripturarum quasi geleatum principium omnibus libris quos de hebraeo uertimus in latinum conuenire potest ut scire ualeamus quicquid extra hos est inter apocrifa seponendum igitur sapientia quae uulgo salomonis inscribitur et iesu filii sirach liber et iudith et tobias et pastor non sunt in canone
sicut ergo iudith et tobi et macchabeorum libros legit quidem ecclesia sed inter canonicas scripturas non recipit sic et haec duo uolumina legat ad aedificationem plebis non ad auctoritatem ecclesiasticorum dogmatorum confirmandum

arfaxad itaque rex medorum subiugauerat multas gentes imperio suo et ipse aedificauit ciuitatem potentissimam quam appellauit igbatanis
 ex lapidibus quadratis et sectis fecit muros eius in altitudinem cubitorum septuaginta et in latitudinem cubitorum triginta turres uero eius posuit in altitudinem cubitorum centum
 per quadrum uero earum latus utrumque uicenorum pedum spatio tendebatur posuitque portas eius in altitudinem turrium
 et gloriabatur quasi potens in potentia exercitus sui et in gloria quadrigarum suarum
 anno igitur duodecimo regni sui nabuchodonosor rex assyriorum qui regnabat in niniuen ciuitatem magnam pugnauit contra arfaxat et obtinuit eum
 in campo magno qui appellatur ragau circa eufraten et tigrin et hyadas in campo erioch regis elicorum
 tunc exaltatum est regnum nabuchodonosor et cor eius elatum est et misit ad omnes qui habitabant in cilicia et damasco et libano
 et ad gentes quae sunt in carmelo et cedar et inhabitantes galileam in campo magno hesdrelon
 et ad omnes qui erant in samaria et trans flumen iordanem usque ad hierusalem et omnem terram iesse quousque perueniatur ad terminos aethiopiae
 ad hos omnes misit nuntios nabuchodonosor rex assyriorum
 qui omnes uno animo contradixerunt et remiserunt eos uacuos et sine honore abiecerunt
 tunc indignatus nabuchodonosor rex ad omnem terram illam et iurauit per regnum et thronum suum quod defenderet se de omnibus regionibus his


 anno tertiodecimo nabuchodonosor regis uicesima et secunda die mensis primi factum est uerbum in domo nabuchodonosor regis assyriorum ut defenderet se
 uocauitque omnes maiores natu omnesque duces et bellatores suos et habuit cum eis mysterium consilii sui
 dixitque cogitationem suam in eo esse ut omnem terram suo subiugaret imperio
 quod dictum cum placuisset omnibus uocauit nabuchodonosor rex holofernem principem militiae suae
 et dixit ei egredere aduersum omne regnum occidentis et contra eos praecipue qui contempserunt imperium meum
 non parcet oculus meus ulli regno omnemque urbem munitam subiugabis mihi
 tunc holofernis uocauit duces et magistratus uirtutis assyriorum et dinumerauit uiros in expeditione sicut praecepit ei rex centum uiginti millia peditum pugnatorum et equites sagittarios duodecim milia
 omnemque expeditionem suam fecit praeire in multitudinem innumerabilium camelorum cum his quae exercitibus sufficerent copiose boum quoque armenta gregesque ouium quorum non erat numerus
 frumentum ex omni syria in transitu suo parari constituit
 aurum uero et argentum de domo regis adsumpsit multum nimis
 et profectus est ipse et omnis exercitus cum quadrigis et equitibus et sagittariis qui cooperuerunt faciem terrae sicut locustae
 cumque pertransisset fines assyriorum uenit ad magnos montes angae qui sunt a sinistro ciliciae ascenditque omnia castella eorum et obtinuit omnem munitionem
 effregit autem ciuitatem opinatissimam meluthi praedauitque omnes filios tharsis et filios ismahel qui erant contra faciem deserti et ad austrum terrae celeon
 et transiuit eufraten et uenit in mesopotamiam et fregit omnes ciuitates excelsas quae erant ibi a torrente mambre usquequo perueniatur ad mare
 et occupauit terminos eius a cilicia usque ad fines iafeth qui sunt ad austrum
 abduxitque omnes filios madian ac praedauit omnem locupletationem eorum omnesque resistentes sibi occidit in ore gladii
 et post haec descendit in campos damasci in diebus messis et succendit omnia sata omnesque arbores ac uineas fecit incidi
 et cecidit timor illius super omnes inhabitantes terram


 tunc miserunt legatos suos uniuersarum urbium ac prouinciarum reges ac principes syriae scilicet mesopotamiae et syriae sobal et libiae atque ciliciae qui uenientes ad holofernem dixerunt
 desinat indignatio tua circa nos melius est enim ut uiuentes seruiamus nabuchodonosor regi magno et subditi simus tibi quam morientes cum interitu nostro ipsi seruitutis nostrae damna patiamini
 omnis ciuitas nostra omnisque possessio omnes colles et montes et campi et armenta boum greges ouium caprarumque equorum et camelorumque et uniuersae facultates nostrae atque familiae in conspectu tuo sunt
 sint omnia nostra sub lege tua
 nos iam et filii nostri serui tui sumus
 ueni nobis pacificus dominus et utere seruitia nostra sicut placuerit tibi
 tunc descendit de montibus cum equitibus in uirtute magna et obtinuit omnem ciuitatem et omnem inhabitantem terram
 de uniuersis autem urbibus adsumpsit sibi auxiliarios uiros fortes et electos ad bellum
 tantusque metus prouinciis illis incubuit ut uniuersarum urbium habitatores principes et honorati simul cum populis exirent obuiam uenienti
 excipientes eum cum coronis et lampadibus ducentes choros in tibiis et tympanis
 nec ista tamen facientes ferocitatem eius pectoris mitigare potuerunt
 nam et ciuitates eorum destruxit et lucos eorum excidit
 praeceperat enim illi nabuchodonosor rex ut omnes deos terrae exterminaret uidelicet ut ipse solus diceretur deus ab his nationibus quae potuissent holofernis potentia subiugari
 pertransiens autem syriam subal et omnem apamiam omnemque mesopotamiam uenit ad idumaeos in terram gabaa
 accepitque ciuitates eorum et sedit ibi per triginta dies in quibus diebus adunari praecepit uniuersum exercitum uirtutis suae


 tunc audientes haec filii israhel qui habitabant in terra iudaeae timuerunt ualde a facie eius
 tremor etiam et horror inuasit sensus eorum ne hoc faceret hierusalem et templo domini quod fecerat ceteris ciuitatibus et templis earum
 et miserunt in omnem samariam per circuitum usque hiericho et praeoccupauerunt omnes uertices montium
 et muris circumdederunt uicos suos et congregauerunt frumenta in praeparationem pugnae
 sacerdos etiam heliachim scripsit ad uniuersos qui erant contra hesdrelon quae est contra faciem campi magni iuxta dothain et uniuersis per quos transitus esse poterat
 ut obtinerent ascensus montium per quos uia esse poterat ad hierusalem et illic custodirent ubi angustum iter esse poterat inter montes
 et fecerunt filii israhel secundum quod constituerat eis sacerdos domini heliachim
 et clamauit omnis populus ad dominum instantia magna et humiliauerunt animas suas in ieiuniis ipsi et mulieres eorum
 et induerunt se sacerdotes ciliciis et infantes prostrauerunt contra faciem templi domini et altare domini operuerunt cilicio
 et clamauerunt ad dominum deum israhel unanimiter ne darentur in praedam infantes eorum et uxores eorum in diuisionem et ciuitates eorum in exterminium et sancta eorum in pollutionibus
 tunc eliachim sacerdos domini magnus circuiuit omnem israhel adlocutusque est eos
 dicens scitote quoniam exaudiuit dominus preces uestras si manentes permanseritis in ieiuniis et orationibus in conspectu domini
 memores estote mosi serui domini qui amalech confidentem in uirtute sua et in potentia sua et in exercitu suo et in clypeis suis et in curribus suis et in equitibus suis non ferro pugnando sed precibus sanctis orando deiecit
 sic erunt uniuersi hostes israhel si perseueraueritis in hoc opere quod coepistis
 ad hanc igitur exhortationem eius deprecantes dominum permanebant in conspectu domini
 ita ut etiam hi qui holocausta domino offerrent sacrificia domino et erat cinis super capita eorum
 et ex toto corde suo omnes orabant deum ut uisitaret populum suum israhel


 nuntiatumque est holoferni principi militiae assyriorum quod filii israhel praepararent se ad resistendum ac montium itinera conclusissent
 et furore nimio exarsit in iracundia magna uocauitque omnes principes moab et duces ammon
 et dixit eis dicite mihi quis sit populus iste qui montana obsidet aut quae et quales et quantae sint ciuitates eorum quae etiam sit uirtus eorum aut quae sit multitudo eorum uel quis rex militiae illorum
 quare prae omnibus qui habitant in oriente isti contempserunt et non exierunt obuiam nobis ut susciperent nos cum pace
 tunc achior dux omnium filiorum ammon respondens ait si digneris audire domine meus dicam ueritatem in conspectu tuo de populo isto qui in montanis habitat et non egredietur uerbum falsum ex ore meo
 populus iste ex progenie chaldeorum est
 hic primum in mesopotamiam habitauit quoniam noluerunt sequi deos patrum suorum qui erant in terra chaldeorum
 deserentes itaque caerimonias patrum suorum quae in multitudine deorum erant
 unum deum caeli coluerunt qui et praecepit eis ut exirent inde et habitarent in charam cumque cooperuisset omnem terram fames descenderunt in aegyptum illicque per quadringentos annos sic multiplicati sunt ut dinumerari eorum non posset exercitus
 cumque grauaret eos rex aegypti atque in aedificationibus urbium suarum in luto et latere subiugasset eos clamauerunt ad deum suum et percussit totam terram aegypti plagis uariis
 cumque eiecissent eos aegyptii a se et cessasset plaga ab eis et iterum eos uellent capere et ad suum seruitium reuocare
 fugientibus his deus caeli mare aperuit ita ut hinc inde aquae quasi murus solidarentur et isti pede sicco fundum maris perambulando transirent
 in quo loco dum innumerabilis exercitus aegyptiorum eos persequeretur ita aquis coopertus est ut non remaneret uel unus qui factum posteris nuntiaret
 egressis etiam mare rubrum deserta sina montis occurrerunt in quibus numquam homo habitare potuit uel filius hominis requieuit
 illic fontes amari obdulcati sunt eis ad bibendum et per annos quadraginta annonam de caelo consecuti sunt
 ubicumque ingressi sunt sine arcu et sagitta et absque scuto et gladio deus eorum pro eis pugnauit et uicit
 et non fuit qui insultaret populo isti nisi quando recessit a cultu domini dei sui
 quotiescumque autem praeter ipsum deum suum alterum coluerunt dati sunt in praedam et in gladium et in obprobrium
 quotiescumque autem paenituerunt se recessisse a cultura dei sui dedit eis deus caeli uirtutem resistendi
 denique chananeum regem et iebuseum et ferezeum et hetthaeum et eueum et amorreum et omnes potentes in esebon prostrauerunt et terras eorum et ciuitates eorum ipsi possederunt
 et usque dum non peccarent in conspectu dei sui erant cum illis bona deus enim illorum odit iniquitatem
 nam et ante hos annos cum recessissent a uia quam dederat illis deus ut ambularent in ea exterminati sunt proeliis a multis nationibus et plurimi eorum captiui abducti sunt in terram non suam
 nuper autem reuersi ad deum suum ex dispersione qua dispersi fuerant adunati sunt et ascenderunt montana haec omnia et iterum possident hierusalem ubi sunt sancta eorum
 nunc ergo meus domine perquire si est aliqua iniquitas eorum in conspectu dei eorum ascendamus ad illos quoniam tradens tradet illos deus eorum tibi et subiugati erunt sub iugo potentiae tuae
 si autem non est offensio populi huius coram deo suo non poterimus resistere illis quoniam deus eorum defendet illos et erimus in obprobrium uniuersae terrae
 et factum est cum cessasset loqui achior uerba haec irati sunt omnes magnates holofernis et cogitabant interficere eum dicentes ad alterutrum
 quis est iste qui filios israhel posse dicat resistere regi nabuchodonosor et exercitibus eius homines inermes et sine uirtute et sine peritia artis pugnae
 ut ergo agnoscat achior quoniam fallit nos ascendemus in montana et cum capti fuerint potentes eorum tunc cum eisdem gladio transuerberabitur
 ut sciat omnis gens quoniam nabuchodonosor deus terrae est et praeter ipsum alius non est


 factum est autem cum cessassent loqui indignatus holofernis uehementer dixit ad achior
 quoniam prophetasti nobis dicens quod gens israhel defendatur a deo suo ut ostendam tibi quia non est deus nisi nabuchodonosor
 cum percusserimus eos omnes sicut hominem unum tunc et ipse cum illis assyriorum gladio interibis et omnis israhel tecum perditione disperiet
 et probabis quoniam nabuchodonosor dominus sit uniuersae terrae tuncque gladius militiae meae transiet per latera tua et confixus cades inter uulneratos israhel et non respirabis ultra donec extermineris cum illis
 porro autem si prophetiam tuam ueram existimas non concidat uultus tuus et pallor qui faciem tuam obtinuit abscedat a te si uerba mea haec putas impleri non posse
 ut autem noueris quia simul cum illis haec experieris ecce ex hac hora illorum populo sociaberis ut dum dignas mei gladii poenas exceperint ipse simul ultioni subiaceas
 tunc holofernis praecepit seruis suis ut comprehenderent achior ut ducerent eum in bethuliam et traderent eum in manu filiorum israhel
 et accipientes eum serui holofernis profecti sunt per campestria sed cum adpropinquassent ad montana exierunt contra eos fundibularii
 illi autem diuertentes a latere montis ligauerunt achior ad arborem manibus et pedibus et sic uinctum restibus dimiserunt eum et reuersi sunt ad dominum suum
 porro filii israhel descendentes de bethulia uenerunt ad eum quem soluentes duxerunt ad bethuliam atque in medio populi illum statuentes percontati sunt quid rerum esset quod illum uinctum assyrii reliquissent
 in diebus illis erant illic principes ozias filius micha de tribu symeon et carmi qui et gothonihel
 in medio itaque seniorum et in conspectu omnium achior dixit omnia quae locutus ipse fuerat ab holoferne interrogatus et qualiter populus holofernis uoluisset propter hoc uerbum interficere eum
 quemadmodum ipse holofernis iratus iusserit eum israhelitis hac de causa tradi ut dum uicerit filios israhel tunc et ipsum achior diuersis iubeat interire propter hoc quod dixisset deus caeli defensor eorum est
 cumque uniuersa achior exposuisset omnis populus cecidit in faciem adorantes dominum et communi lamentatione et fletu unianimes preces suas domino effuderunt
 dicentes domine deus caeli et terrae intuere superbiam illorum et respice ad nostram humilitatem et faciem tuorum sanctorum adtende et ostende quia non derelinquis praesumentes de te et praesumentes de se et de sua uirtute gloriantes humilias
 finito itaque fletu et per totam diem populorum oratione completa consolati sunt achior
 dicentes deus patrum nostrorum cuius tu uirtutem praedicasti ipse tibi hanc dabit uicissitudinem ut eorum magis tu interitum uideas
 cum uero dominus deus noster dederit hanc libertatem seruis suis sit et tecum deus in medio nostri ut sicut placuerit tibi ita cum tuis omnibus conuerseris
 tunc ozias finito consilio suscepit eum in domum suam et fecit ei cenam magnam
 et uocatis omnibus presbyteris simul expleto ieiunio refecerunt
 postea uero conuocatus omnis populus et per totam noctem intra ecclesiam orauerunt petentes auxilium a deo israhel


 holofernis autem altera die praecepit exercitibus suis ut ascenderent contra bethuliam
 erant autem pedites bellatorum centum uiginti millia et equites uiginti duo milia praeter praeparationes uirorum illorum quos occupauerat captiuitas et abducti fuerant de prouinciis et urbibus uniuersae iuuentutis
 omnes pariter parauerunt se ad pugnam contra filios israhel et uenerunt per crepidinem montis usque ad apicem qui respicit super dothain a loco qui dicitur belma usque ad chelmo qui est contra hesdraelon
 filii autem israhel ut uiderunt multitudinem illorum prostrauerunt se super terram mittentes cinerem super capita sua unianimes orantes ut deus israhel misericordiam suam ostenderet super populum suum
 et adsumentes arma sua bellica sederunt per loca quae ad angusti itineris tramitem dirigunt inter montuosa et erant custodientes ea tota die et nocte
 porro holofernis dum circuit per gyrum reperit quod fons qui influebat aquaeductum illorum a parte australi extra ciuitatem dirigeret et incidi praecepit aquaeductum eorum
 erant tamen non longe a muris fontes ex quibus furtim uidebantur haurire aquam ad refocilandum potius quam ad potandum
 sed filii ammon et moab accesserunt ad holofernem dicentes filii israhel non in lancea nec in sagitta confidunt sed montes defendunt illos et muniunt illos colles in praecipitio constituti
 ut ergo sine congressione pugnae possis superare eos pone custodes fontium ut non hauriant aquam ex eis et sine gladio interficies eos uel certe fatigati tradent ciuitatem suam quam putant in montibus positam superari non posse
 et placuerunt uerba haec coram holoferne et coram omnibus satellitibus eius et constituit per gyrum centenarios per singulos fontes
 cumque ista custodia per dies uiginti fuisset expleta defecerunt cisternae et collectiones aquarum omnibus inhabitantibus bethuliam ita ut non esset intra ciuitatem unde satiarentur uel una die quoniam ad mensuram dabatur populis aqua cotidie
 tunc ad oziam congregati omnes uiri feminaeque iuuenes et paruuli simul omnes una uoce
 dixerunt iudicet deus inter nos et te quoniam fecisti in nos mala nolentes loqui pacifice cum assyriis et propter hoc uendidit nos deus in manibus eorum
 et ideo non est qui adiuuet cum prosternamur ante oculos eorum in siti et perditione magna
 et nunc congregate uniuersos qui in ciuitate sunt ut sponte nos tradamus omnes populo holofernis
 melius est enim ut captiui benedicamus dominum uiuentes quam moriamur et simus obprobrium omni carni cum uideamus uxores nostras et infantes nostros mori ante oculos nostros
 contestamur hodie caelum et terram et deum patrum nostrorum qui ulciscitur nos secundum peccata nostra ut iam tradatis ciuitatem in manu militiae holofernis et sit finis noster breuis in ore gladii qui longior efficitur in ariditate sitis
 et cum haec dixissent factus est fletus et ululatus magnus in ecclesia omnibus et per multas horas una uoce clamauerunt ad deum dicentes
 peccauimus cum patribus nostris iniuste egimus iniquitatem fecimus
 tu quia pius es miserere nostri aut in tuo flagello uindica iniquitates nostras et noli tradere confitentes te populo qui ignorat te
 ut non dicant inter gentes ubi est deus eorum
 et cum fatigati ex his clamoribus et his fletibus lassati siluissent
 exsurgens ozias infusus lacrimis dixit aequo animo estote fratres et hos quinque dies expectemus a domino misericordiam
 forsitan enim indignationem suam abscidet et dat gloriam nomini suo
 si autem transactis quinque diebus non uenerit adiutorium faciemus haec uerba quae locuti estis


 et factum est cum audisset haec iudith uidua quae erat filia merari filii idox filii ioseph filii oziae filii elai filii iamnor filii gedeon filii rafoim filii acitob filii melchiae filii enan filii nathaniae filii salathiel filii symeon filii ruben
 et uir eius fuit manasses qui mortuus est in diebus messis hordiariae
 instabat enim super alligantes manipulos in campo et uenit aestus super caput eius et mortuus est in bethulia ciuitatem suam et sepultus est illic cum patribus suis
 erat autem iudith relicta eius uidua iam annis tribus et mensibus sex
 et in superioribus domus suae fecit sibi secretum cubiculum in quo cum puellis suis clausa morabatur
 et habens super lumbos suos cilicium ieiunabat omnibus diebus uitae suae praeter sabbata et neomenia et festa domus israhel
 erat autem eleganti aspectu nimis cui uir suus reliquerat diuitias multas et familiam copiosam ac possessiones armentis boum et gregibus ouium plenas
 et erat haec in eo omnibus famosissima quoniam timebat dominum ualde nec erat qui loqueretur de illa uerbum malum
 haec itaque cum audisset quoniam ozias promisisset quod transacto quinto die traderet ciuitatem misit ad presbyteros chabri et charmin
 et uenerunt ad illam et dixit illis quod est hoc uerbum in quo consensit ozias ut tradat ciuitatem assyriis si intra quinque dies non uenerit uobis adiutorium
 et qui estis uos qui tentatis dominum
 non est iste sermo qui misericordiam prouocet sed potius qui iram excitet et furorem accendat
 posuistis uos tempus miserationis domini et in arbitrium uestrum diem constituistis ei
 sed quia patiens dominus est in hoc ipso paeniteamur et indulgentiam eius lacrimis postulemus
 non enim quasi homo deus sic comminabitur neque sicut filius hominis ad iracundiam inflammabitur
 et ideo humiliemus illi animas nostras et in spiritu constituti humiliato seruientes illi
 dicamus flentes domino ut secundum uoluntatem suam sic faciat nobiscum misericordiam suam ut sicut conturbatum est cor nostrum in superbia eorum ita etiam de nostra humilitate gloriemur
 quoniam non sumus secuti peccata patrum nostrorum qui dereliquerunt deum suum et adorauerunt deos alienos
 pro scelere quo dati sunt in gladium et in rapinam et in confusionem inimicis suis nos autem alterum deum nescimus praeter ipsum
 expectemus humiles consolationem eius et exquiret sanguinem nostrum de adflictionibus inimicorum nostrorum et humiliabit omnes gentes quaecumque insurgunt contra nos et faciet illas sine honore dominus deus noster
 et nunc fratres quoniam uos qui estis presbyteri in populo dei et ex uobis pendet anima illorum adloquio uestro corda eorum erigite ut memores sint quia temptati sunt patres nostri ut probarentur si uere colerent deum suum
 memores esse debent quomodo pater noster abraham temptatus est et per multas tribulationes probatus dei amicus effectus est
 sic isaac sic iacob sic moses et omnes qui placuerunt deo per multas tribulationes transierunt fideles
 illi autem qui temptationes non susceperunt cum timore domini et patientia sua inproperium murmurationis suae contra dominum protulerunt
 exterminati sunt ab exterminatore et a serpentibus perierunt
 et nos ergo non ulciscamur nos pro his quae patimur
 sed reputantes peccatis nostris haec ipsa supplicia minora esse flagella domini quasi serui corripimur ad emendationem et non ad perditionem nostram euenisse credamus
 et dixerunt illi ozias et presbyteri omnia quae locuta es uera sunt et non est in sermonibus tuis ulla reprehensio
 nunc ergo ora pro nobis quoniam mulier sancta es et timens dominum
 et dixit illis iudith sicut quod loqui potui dei esse cognoscitis
 ita quod facere disposui probate si ex deo est et orate ut firmum faciat consilium meum deus
 stabitis uos ad portam nocte ista et ego exeam cum abra mea et orate ut sicut dixistis in diebus quinque respiciat dominus populum suum israhel
 uos autem nolo ut scrutemini actum meum et usque dum renuntiem uobis nihil aliud fiat nisi oratio pro me ad dominum deum nostrum
 et dixit ad eam ozias princeps iudaeae uade in pace et dominus sit tecum in ultione inimicorum nostrorum et reuertentes abierunt


 quibus abscendentibus iudith ingressa est oratorium suum et induens se cilicio posuit cinerem super caput suum et prosternens se domino clamauit ad dominum dicens
 domine deus patris mei symeon qui dedisti illi gladium in defensione alienigenarum qui uiolatores extiterunt in coinquinatione sua et denudauerunt femur uirginis in confusionem
 et dedisti mulieres eorum in praedam et filias eorum in captiuitatem et omnem praedam in diuisionem seruis tuis qui zelauerunt zelum tuum subueni quaeso te domine deus meus mihi uiduae
 tu enim fecisti priora et illa post illa cogitasti et hoc factum est quod ipse uoluisti
 omnes enim uiae tuae paratae sunt et tua iudicia in prouidentia tua posuisti
 respice castra assyriorum nunc sicut tunc castra uidere aegyptiorum dignatus es quando post seruos tuos armati currebant confidentes in quadrigis et in equitatu suo et in multitudine bellatorum
 sed aspexisti super castra eorum et tenebrae fatigauerunt eos
 tenuit pedes eorum abyssus et aquae operuerunt eos
 sic fiant et isti domine qui confidunt in multitudine sua et in corribus suis et in contis et in sagittis suis et in lanceis gloriantur
 et nesciunt quia tu ipse es deus noster qui conteris bella ab initio et dominus nomen est tibi
 erige brachium tuum sicut ab initio et allide uirtutem eorum in uirtute tua cadat uirtus eorum in iracundiam tuam qui promittunt se uiolare sancta tua et polluere tabernaculum honoris tui et deicere gladio suo cornu altaris tui
 fac domine ut gladio proprio eius superbia amputetur
 capiatur laqueo oculorum suorum in me et percuties eum ex labiis caritatis meae
 da mihi in animo constantiam ut contemnam illum et uirtutem ut euertam illum
 erit enim memoriale nominis tui cum manus feminea deiecerit eum
 non enim in multitudine est uirtus tua domine neque in equorum uiribus uoluntas tua nec superbi ab initio placuerunt tibi sed humilium et mansuetorum semper tibi semper placuit deprecatio
 deus caelorum creator aquarum et dominus totius creaturae exaudi me miseram deprecantem et de tua misericordia praesumentem
 memento domine testamenti tui et da uerbum in ore meo et in corde meo consilium corrobora ut domus tua in sanctificatione tua permaneat
 et omnes gentes agnoscant quoniam tu es deus et non est alius praeter te


 factum est autem cum cessasset clamare ad dominum surrexit de loco in quo iacuerat prostrata domino
 uocauitque abram suam et descendens in domum suam abstulit a se cilicium et exuit se uestimentis uiduitatis suae
 et lauit corpus suum et unxit se myrro optimo et discriminauit crinem capitis sui et imposuit mitram super caput suum et induit se uestimentis iucunditatis suae induitque sandalia pedibus suis adsumpsitque dextraliola et lilia et inaures et anulos et omnibus ornamentis suis ornauit se
 cui etiam dominus contulit splendorem quoniam omnis ista compositio non ex libidine sed ex uirtute pendebat et ideo dominus hanc in illam pulchritudinem ampliauit ut incomparabili decore omnium oculis appareret
 imposuit itaque abrae suae ascopam uini et uas olei et pulenta et palatas et panes et caseum et profecta est
 cumque uenissent ad portas ciuitatis inuenerunt expectantem oziam et presbyteros ciuitatis
 qui cum uidissent eam stupentes mirati sunt nimis pulchritudinem eius
 nihil tamen interrogantes eam dimiserunt transire dicentes deus patrum nostrorum det tibi gratiam et omne consilium tui cordis sua uirtute corroboret ut glorietur super te hierusalem et sit nomen tuum in numero sanctorum et iustorum
 et dixerunt hii qui illic erant omnes una uoce fiat fiat
 iudith uero orans dominum transiit per portas ipsa et abra eius
 factum est autem cum descenderet montem circa ortum diei occurrerunt ei exploratores assyriorum et tenuerunt illam dicentes unde uenis aut quo uadis
 quae respondit filia sum hebraeorum ideo ego fugi a facie eorum quoniam futurum agnoui quod dentur uobis in depraedationem pro eo quod contemnentes uos noluerunt ultro tradere se ipsos ut inuenirent misericordiam in conspectu uestro
 hac de causa cogitaui mecum dicens uadam ad faciem principis holofernis ut indicem illi secreta illorum et ostendam illi quo aditu possit obtinere eos ita ut non cadat unus uir de exercitu eius
 et cum audissent uiri uerba eius considerabant faciem eius et erat in oculis eorum stupor quoniam mirabantur pulchritudinem eius nimis
 et dixerunt ad eam conseruasti animam tuam eo quod tale reperisti consilium ut descenderes ad dominum nostrum
 hoc autem scias quoniam cum steteris in conspectu eius bene tibi faciet et eris gratissima in corde eius duxeruntque illam ad tabernaculum holofernis et nuntiantes eam
 cumque intrasset ante faciem eius statim captus est in suis oculis holofernis
 dixeruntque ad eum satellites eius quis contemnat populum hebraeorum qui tam decoras mulieres habent ut non pro his merito pugnare contra eos debeamus
 uidens itaque holofernem iudith sedentem in conopeo quod erat ex purpura et auro et zmaragdo et lapidibus pretiosis intextum
 et cum in faciem eius intendisset adorauit eum prosternens se super terram et leuauerunt illam serui holofernis iubente domino suo


 tunc holofernis dixit ei aquo animo esto et noli pauere in corde tuo quoniam ego numquam nocui uirum qui uoluit seruire nabuchodonosor regi
 populus autem tuus si non contempsisset me non adleuassem lanceam meam super illum
 nunc autem dic mihi qua ex causa recessisti ab illis et placuit tibi ut uenires ad nos
 et dixit illi iudith sume uerba ancillae tuae quoniam si secutus fueris uerba ancillae tuae perfectam rem faciet dominus tecum
 uiuit enim nabuchodonosor rex terrae et uiuit uirtus eius quae est in te ad correptionem omnium animarum errantium quoniam non solum homines seruiunt illi per te sed et bestiae agri obtemperant illi
 nuntiatur enim industria animi tui uniuersis gentibus et indicatum est omni saeculo quoniam tu solus bonus et potens es in omni regno eius et disciplina tua omnibus prouinciis praedicatur
 nec hoc latet quod locutus est achior nec illud ignoratur quod ei iusseris euenire
 constat enim deum nostrum sic peccatis offensum ut mandauerit per prophetas suos ad populum quod tradat eum pro peccatis suis
 et quoniam sciunt se offendisse deum suum filii israhel tremor tuus super ipsos est
 insuper etiam fames inuasit eos et ab ariditate aquae iam inter mortuos computantur
 denique hoc ordinant ut interficient pecora sua et sanguinem eorum bibant
 et sancta domini sui quae praecepit deus non contingi in frumento uino et oleo haec cogitauerunt inpendere et uolunt consumere quae nec manibus deberent contingere ergo quoniam haec faciunt certum est quod in perditionem dabuntur
 quod ego ancilla tua cognoscens fugi ab illis et misit me dominus haec ipsa nuntiare tibi
 ego enim ancilla tua deum colo etiam nunc apud te et exiet ancilla tua et orabo deum
 et dicet mihi quando eis reddat peccatum suum et ueniens nuntiabo tibi ita ut ego adducam te per mediam hierusalem et habebis omnem populum israhel sicut oues quibus non est pastor et non latrabit uel unus canis contra te
 quoniam haec mihi dicta sunt per prouidentiam dei
 et quoniam iratus est illis deus hoc ipsa missa sum nuntiare tibi
 placuerunt autem omnia uerba haec coram holoferne et coram pueris eius et mirabantur sapientiam eius et dicebant alter ad alterum
 non est talis mulier super terram in aspectu in pulchritudine et in sensu uerborum
 et dixit ad illam holofernis bene fecit deus qui misit te ante populum ut des illum tu in manibus nostris
 et quoniam bona est promissio tua si fecerit mihi hoc deus tuus erit et meus deus et tu in domo nabuchodonosor magna eris et nomen tuum nominabitur in uniuersa terra


 tunc iussit eam introire ubi repositi erant thesauri eius et iussit illic manere eam et constituit quid daretur illi de conuiuio suo
 cui respondens iudith dixit nunc non potero manducare ex his quae mihi praecipis tribui ne ueniat super me offensio ex his autem quae mihi detuli manducabo
 cui holofernis ait si defecerint tibi ista quae tecum detulisti quid faciemus tibi
 et dixit iudith uiuit anima tua domine meus quoniam non expendet omnia haec ancilla tua donec faciat deus in manu mea haec quae cogitaui et induxerunt illam serui eius in tabernaculo quod praeceperat
 et petiit dum introiret ut daretur ei copia nocte et ante lucem egrediendi foras ad orationem et deprecandi dominum
 et praecepit cubiculariis suis ut sicut placeret illi exiret et introiret ad adorandum deum suum per triduum
 et exibat noctibus in uallem bethuliae et baptizabat se in fonte aquae
 et ut ascendebat orabat dominum deum israhel ut dirigeret uiam eius ad liberationem populi sui
 et introiens munda manebat in tabernaculum usque dum acciperet escam suam in uesperam
 et factum est in quarto die holofernis fecit cenam seruis suis et dixit ad bagao eunuchum uade et suade hebraeam illam ut sponte consentiat habitare mecum
 foedum est enim apud assyrios si femina inrideat uirum agendo ut immunis transeat ab eo
 tunc introiuit bagao ad iudith et dixit non uereatur bona puella introire ad dominum meum ut honorificetur ante faciem eius et manducet cum eo et bibat uinum in iucunditate
 cui iudith respondit quae ego sum ut contradicam domino meo
 omne quod erit ante oculos eius bonum et optimum faciam quidquid autem illi placuerit hoc mihi erit optimum omnibus diebus uitae meae
 et surrexit et ornauit se uestimento suo et ingressa stetit ante faciem eius
 cor autem holofernis concussum est erat enim ardens in concupiscentia eius
 et dixit ad eam holofernis bibe nunc et accumbe in iucunditate quoniam gratiam inuenisti coram me
 et dixit iudith bibam domine quoniam magnificata est anima mea hodie prae omnibus diebus meis
 et accepit et manducauit et bibit coram ipso ea quae parauerat illi ancilla eius
 et iucundus factus est holofernis ad illam bibitque uinum multum nimis quantum numquam biberat in uita sua


 ut autem sero factum est festinauerunt serui illius ad hospitia sua et conclusit bagao ostia cubiculi et abiit
 erant autem omnes fatigati a uino
 eratque iudith sola in cubiculo
 porro holofernis iacebat in lecto nimia ebrietate sopitus
 dixitque iudith puellae suae ut staret foras ante cubiculum et obseruaret
 stetitque iudith ante lectum orans cum lacrimis et labiorum motu in silentio
 dicens confirma me domine deus israhel et respice in hac hora ad opera manuum mearum ut sicut promisisti hierusalem ciuitatem tuam erigas et hoc quod credens per te posse fieri cogitaui perficiam
 et cum haec dixisset accessit ad columnam quae erat ad caput lectuli eius et pugionem eius qui in ea ligatus pendebat exsoluit
 cumque euaginasset illud adprehendit comam capitis eius et ait confirma me domine deus israhel in hac hora
 et percussit bis in ceruicem eius et abscidit caput eius et abstulit conopeum eius a columnis et euoluit corpus eius truncum
 et post pusillum exiuit et tradidit caput holofernis ancillae suae et iussit ut mitteret illud in peram suam
 et exierunt duae secundum consuetudinem suam quasi ad orationem et transierunt castra et gyrantes uallem uenerunt ad portam ciuitatis
 et dixit iudith a longe custodibus murorum aperite portas quoniam nobiscum est deus qui fecit uirtutem in israhel
 et factum est cum audissent uiri uocem eius uocauerunt presbyteros ciuitatis
 et concurrerunt ad eam omnes a minimo usque ad maximum quoniam sperauant eam iam non esse uenturam
 et accendentes luminaria congyrauerunt circa eam uniuersi illa autem ascendens in eminentiori locum iussit fieri silentium cumque omnes tacuissent
 dixit iudith laudate dominum deum nostrum qui non deseruit sperantes in se
 et in me ancilla sua adimpleuit misericordiam suam quam promisit domui israhel et interfecit in manu mea hostem populi sui hac nocte
 et proferens de pera caput holofernis ostendit illis dicens ecce caput holofernis principis militiae assyriorum et ecce conopeum illius in quo recumbebat in ebrietate sua ubi per manum feminae percussit illum dominus deus noster
 uiuit autem ipse dominus quoniam custodiuit me angelus eius et hinc euntem et ibi commorantem et inde huc reuertentem et non permisit me ancillam suam dominus coinquinari sed sine pollutione peccati reuocauit me uobis gaudentem in uictoria sua in euasione mea et in liberatione uestra
 confiteamur illi omnes quoniam bonus quoniam in saeculum misericordia eius
 uniuersi autem adorantes dominum dixerunt ad eam benedixit te dominus in uirtute sua quia per te ad nihilum redegit inimicos nostros
 porro ozias princeps populi israhel dixit ad eam benedicta es tu filia a domino deo excelso prae omnibus mulieribus super terram
 benedictus dominus qui creauit caelum et terram qui te direxit in uulnere capitis principis inimicorum nostrorum
 quia hodie nomen tuum ita magnificauit ut non recedat laus tua de ore hominum qui memores fuerint uirtutis domini in aeternum pro quibus non pepercisti animae tuae propter angustias et tribulationem generis tui sed subuenisti ruinae ante conspectum dei nostri
 et dixit omnis populus fiat fiat
 porro achior uocatus uenit et dixit ei deus israhel cui tu testimonium dedisti quod ulciscatur se de inimicis suis ipse caput omnium incredulorum incidit hac nocte in manu mea
 et probes quia ita est ecce caput holofernis qui in contemptu superbiae suae deum israhel contempsit et tibi interitum minabatur dicens cum captus fuerit populus israhel gladio perforari praecipiam latera tua
 uidens autem achior caput holofernis angustiatus prae pauore cecidit in faciem suam super terram et aestuauit anima eius
 postea uero quam resumpto spiritu recreatus est procidit ad pedes eius et adorauit eam et dixit
 benedicta tu deo tuo in omni tabernaculo iacob quoniam in omni gente quae audierit nomen tuum magnificabitur deus israhel super te


 dixit autem iudith ad omnem populum audite me fratres suspendite caput hoc super muros nostros
 et erit cum exierit sol accipiat unusquisque arma sua et exite cum impetu non ut descendatis deorsum sed quasi impetum facientes
 tunc exploratores necesse erit ut fugiant ad principem suum excitandum ad pugnam
 cumque duces eorum cucurrerint ad tabernaculum holofernis et inuenerint eum truncum in suo sanguine uolutatum decidet super eos timor
 cumque cognoueritis fugere illos ite post illos securi quoniam dominus conteret eos sub pedibus uestris
 tunc achior uidens uirtutem quam fecit deus israhel relicto gentilitatis ritu credidit deo et circumcidit carnem praeputii sui et adpositus est ad populum israhel et omnis successio generis eius usque in hodiernum diem
 mox autem ut ortus est dies suspenderunt super muros caput holofernis accepitque unusquisque uir arma sua et egressi sunt cum grandi strepitu et ululatu
 quod uidentes exploratores ad tabernaculum cucurrerunt
 porro hi qui in tabernaculo erant uenientes et ante ingressum cubiculi perstrepentes excitandi gratia inquietudinem arte moliebantur ut non ab excitantibus sed a sonantibus holofernis euigilaret
 nullus enim audebat cubiculum uirtutis assyriorum pulsando aut intrando aperire
 sed cum uenissent duces eius et tribuni et uniuersi maiores exercitus regis assyriorum dixerunt cubiculariis
 intrate et excitate illum quoniam egressi mures de cauernis suis ausi sunt prouocare nos ad proelium
 tunc ingressus bagao cubiculum eius stetit ante cortinam et plausum fecit manibus suis suspicabatur enim illum cum iudith dormire
 sed cum nullum motum iacentis sensu aurium caperet accessit proximans ad cortinam et eleuans eam uidens iacens cadauer absque capite holofernis in suo sanguine tabefactum iacere super terram et clamauit uoce magna cum fletu et scidit uestimenta sua
 et ingressus tabernaculum iudith non inuenit eam et exiliuit foras ad populum
 et dixit una mulier hebraea fecit confusionem in domo regis nabuchodonosor ecce enim holofernis iacet in terra et caput ipsius non est in illo
 quod cum audissent principes uirtutis assyriorum sciderunt omnes uestimenta sua et intolerabilis timor et tremor cecidit super eos et turbati sunt animi eorum ualde
 et factus est clamor inconparabilis in media castra eorum


 cumque omnis exercitus decollatum holofernem audisset fugit mens et consilium ab eis et solo tremore et metu agitati fugae praesidium sumunt
 ita ut nullus loqueretur cum proximo suo sed inclinato capite relictis omnibus euadere hebraeos quos armatos uenire super se audiebant fugientes per uias camporum et semitas collium
 uidentes itaque filii israhel fugientes secuti sunt illos descenderunt clangentes tubis et ululantes post ipsos
 et quoniam assyrii non adunati in fuga ibant praecipites filii autem israhel uno agmine persequentes debilitabant omnes quos inuenire potuissent
 misit ozias nuntios per omnes ciuitates et regiones israhel
 omnis itaque regio omnisque urbs electam iuuentutem misit armatam post eos et persecuti sunt eos in ore gladii quousque peruenirent ad extremitatem finium suorum
 reliqui autem qui erant in bethulia ingressi sunt castra assyriorum et praedam quam fugientes assyrii reliquerant abstulerunt et honestati sunt ualde
 hii uero qui uictores reuersi sunt ad bethuliam omnia quaequae erant illorum abstulerunt secum ita ut non esset numerus in pecoribus et iumentis et uniuersis mobilibus eorum ut a minimo usque ad magnum omnes diuites fierent de praedationibus eorum
 ioachim autem summus pontifex de hierusalem uenit in bethuliam cum uniuersis presbyteris suis ut uideret iudith
 quae cum exisset ad illum benedixerunt illam omnes una uoce dicentes tu gloria hierusalem tu laetitia israhel tu honorificentia populi nostri
 quia fecisti uiriliter et confortatum est cor tuum eo quod castitatem amaueris et post uirum tuum alterum non scieris ideo et manus domini confortauit te et ideo eris benedicta in aeternum
 et dixit omnis populus fiat fiat
 per dies autem triginta uix collecta est spolia assyriorum a populo israhel
 porro autem uniuersa quae holofernis peculiaria fuisse probata sunt dederunt iudith in auro et argento et uestibus et gemmis et omni supellectile et tradita sunt illi omnia a populo
 et omnes populi gaudebant cum mulieribus et uirginibus et iuuenibus in organis et citharis


 tunc cantauit canticum hoc domino iudith dicens
 incipite domino in tympanis
cantate domino in cymbalis
modulamini illi psalmum nouum
exaltate et inuocate nomen eius
 dominus conterens bella
dominus nomen est illi
 qui posuit castra sua in medio populi sui
ut eriperet nos de manu omnium inimicorum nostrorum
 uenit assur ex montibus ab aquilone
in multitudine fortitudinis suae
cuius multitudo obturauit torrentes
et equi eorum cooperuerunt ualles
 dixit se incensurum fines meos
et iuuenes meos occisurum gladio
infantes meos dare in praedam
et uirgines in captiuitatem
 dominus autem omnipotens nocuit eum
et tradidit eum in manus feminae et confudit eum
 non enim cecidit potens eorum a iuuenibus
nec filii titan percusserunt eum
nec excelsi gigantes inposuerunt se illi
sed iudith filia merari in specie faciei suae dissoluit eum
 exuit enim se uestimenta uiduitatis
et induit se uestimento laetitiae
in exultatione filiorum israhel
 unxit faciem suam unguento
conligauit cincinnos suos mitra
ad decipiendum illum
 sandalia eius rapuerunt oculos eius
pulchritudo eius captiuam fecit animam eius
amputauit pugione ceruicem eius
 horruerunt persae constantiam eius
et medi audaciam eius
 tunc ululauerunt castra assyriorum
quando apparuerunt humiles mei arescentes in siti
 filii puellarum compunxerunt eos
et sicut pueros fugientes occiderunt eos
perierunt in proelio a facie domini dei mei
 hymnum cantemus domino
hymnum nouum cantemus deo nostro
 adonai domine magnus es tu
et praeclarus in uirtute
et quem superare nemo potest
 tibi seruiat omnis creatura tua
quia dixisti et facta sunt
misisti spiritum tuum et creata sunt
et non est qui resistat uoci tuae
 montes a fundamentis mouebuntur cum aquis
petrae sicut cera liquescent ante faciem tuam
 qui autem timent te
magni erunt apud te per omnia
 uae genti insurgenti super genus meum
dominus enim omnipotens uindicabit in eis
in die iudicii uisitabit illos
 dabit enim ignem et uermes in carnes eorum
ut urantur et sentiant usque in sempiternum
 et factum est post haec omnis populus post uictoriam uenit ad hierusalem adorare dominum et mox ut purificati sunt obtulerunt omnes holocausta et uota et repromissiones suas
 porro iudith uniuersa uasa bellica holofernis quae dedit illi populus et conopeum quod ipsa sustulerat in anathema obliuionis
 erat autem populus iucundus secundum faciem sanctorum et per tres menses gaudium huius uictoriae celebratum est cum iudith
 post dies autem illos unusquisque rediit in sua et iudith magna facta est in bethulia et praeclarior erat uniuersae terrae israhel
 erat enim uirtuti castitas adiuncta ita ut non cognosceret uirum omnibus diebus uitae suae ex quo defunctus est manasses uir eius
 erat autem diebus festis procedens cum magna gloria
 mansit autem in domo uiri sui annos centum quinque et dimisit abram suam liberam et defuncta est ac sepulta cum uiro suo in bethulia
 luxitque illam omnis populus diebus septem
 in omni autem spatio uitae eius non fuit qui perturbaret israhel et post mortem eius annis multis
 dies autem uictoriae huius festiuitatem ab hebraeis in numero dierum sanctorum accipitur et colitur a iudaeis ex illo tempore usque in praesentem diem
nunc meminisse iuuat laudandam carmine iudith
quae post defunctum primaeuo in flore maritum
clausa cubile suo cum sobrietate sorore
iura pudicitiae socialis amiea retentans
tempore non ullo uiolans ieiunia mansit
pulchra uenusta decens uiduatis norma salubris
cuius terra satis districto uomere arata
sexagena ferens grana ad caelestia misit
sed quoniam longum est huius percurrere laudes
supprimo plura tacens praeconia digna relatu
haec oblata duei castissima femina moecho
non captiua quidem quoniam uirtutis in arce
liberior stabet plures habitura triumphos
ille graues oculos et lumina torua reflectens
femineos uultos speciemque tuetur honestam
totaque concussi tremuerunt intima cordis
excipiens solitos ardore libidinis ignes
cuius per patulas fera mors ingress fenestras
iam uictum domuit captumque ad uincula traxit
historica ratione uocor perquirere uersu
haec matrona thorum sic aspernata uirilem
pomposas uestes ad quos seruauerit usus
credo equidem nec uana fides quae rite future
praesciit omnipotens haec ordine digerit apto
consilium uario uariat qui tempore numquam
omnigenis uitiis dux milite fultus et omni
sederat ad mensas spoliis pompisque superbus
praedo ferox mundi uiduae iam praeda futurus
impiger intrabat meritae confina mortis
quique nimis sumptum dum ducit ad ora liaeum
procurat minus ut geminatos sentiat ictus
iudith casta suum celans simulamine uultum
atque tegens animum muliebri in ueste uirilem
non negat assyrium se uelle intrare cubile
texta topaziacis ubi pulchra aulaea lapillis
pendeband mixtis pretiosa canopea gemmis
regifico luxu cui plurimus ille paratus
deliciosa nimis conuiuia ferre solebat
omne hoc pompiferi quod gignit machine mundi
inclita bellatrix semotim accumbere iussa
multimodis pollens uirtutibus associatis
certatim currant caeco contendere bello
foetida decertat torrente ardore libido
subiuget ut captam solita feritate puellam
illa econtra ardet nimio uirtutis amore
auferat ut summum hostili a corpore culmen
perque dies quinos haec altercatio ducta est
ebrietas tandem facta est occasio caedis
sic est illa sui nocturna in tempora custos
aspera sobrietas caput a ceruice recidit
abdidit et uelo truncum sine nomine corpus
haec in nocte gerens orto iam sole reuexit
ciuibus illa suis tam magno ex hoste tropaeum
suspensumque caput murorum in turribus altis
assyrios turbat hebraeis gaudia praestat
sic iahel uxor aber sisaram post bella fugacem
quae male nongentis falcatis curribus egit
qui dum poscit aquas lac accipithospita amico
asperior solito clauo terebrauit acuto
pertractans in fronte locum mors iuncta sopori est
sobrietas ductrix lac praebuit atque reatum
sacrilegi pugnax audaci perculit ulna
femineasque manus fabrorum malleus auxit
tene o uexatrix hominum potuisse resumptis
uiribus extincti capitis recalescere flatu
assyriam postquam thalamum ceruix olofernis
caesa cupidineo madefactum sanguine lauit
gemmantemque torum moechi ducis aspera iudith
spreuit et incestos conpescuit ense furores
famosum mulier referens ex hoste tropaeum
non trepidante manu uindex mea caelitus audax
at fortasse parum fortis matrona sub umbra
legis adhuc pugnans dum tempora in corpora fluxit
grande per infirmos caput excisura ministros
numquid et intactae post partum uirginis ullum
fas tibi iam superest
item ordo historiarum
iob liber unus
tobiae liber unus
hesdrae libri duo
hester liber unus
iudith liber unus
machabeorum libri duo
de iudith
resp tribulationes ciuitatum audiuimus quae passae sunt et defecimus timor et ebetudo mentis cecidit super nos et super liberos nostros ipsi montes nolunt recipere fugam nostram domine miserere
uers peccauimus cum patribus nostris iniuste egimus iniquitatem fecimus
refr domine miserere
resp nos alium deum nescimus praeter dominum in quo speramus qui non despiciat nos nec amouet salutem a genere nostro
uers indulgentiam illius fusis lacrimis postulemus et humiliemus illi animas nostras
refr qui non despicit nos nec amouet salutem a genere nostro
resp domine deus qui conteris bella ab initio eleua brachium tuum super gentes quae cogitant seruis tuis mala et dextera tua glorificetur in nobis
uers allide uirtutem eorum in uirtute tua cadat uirtus eorum in iracundia tua
refr et dextera tua glorificetur in nobis
resp dominator domine coelorum et terrae creator aquarum rex uniuersae creaturae tuae exaudi orationem seruorum tuorum
uers tu domine cui humilium semper et mansuetorum placuit deprecatio
refr exaudi orationem seruorum tuorum
resp uos qui in turribus estis aperite portas dominus omnipotens fecit uirtutem et uictoriam dedit de inimicis nostris
uers laudate dominum deum nostrum qui non deseruit presumentes de se
refr et uictoriam dedit de inimicis nostris
resp laudate dominum deum nostrum qui non deseruit sperantes in se et in me adimpleuit misericordiam suam quam promisit domui israhel
uers confitemini domino quoniam bonus quoniam in speculum misericordia eius
refr quam promisit domui israel
resp benedixit te dominus in uirtute sua qui per te ad nihilum redegit inimicos nostros ut non deficiat laus tua de ore hominum
uers benedictus dominus qui creauit coelum et terram quia hodie nomen suum magnificauit
refr ut non deficiat laus tua de ore hominum
resp adonai domine deus magne et mirabilis qui dedisti salutem in manu feminae exaudi preces seruorum tuorum
uers benedictus es domine qui non relinquis praesumentes de te et de sua uirtute gloriantes humilias
refr exaudi preces seruorum tuorum
et si forsitan quispiam ut moris est dum dei populum admoneret pharaonem nabuchodonosor holofernem aut aliquem similem nominasset obiiciebatur illi quod in persona regis ista dixisset et statim exsilio trudebatur hoc enim persecutionis genus agebatur hic aperte alibi occulte ut piorum nomen talibus insidiis interiret
